یکی از روزهای بسیار سرد ماه آوریل بود و ساعت‌ها سیزده ضربه می‌نواختند.
وینستون اسمیت, درحالی‌که برای فرار از باد سرد موذی, سر در گریبان فروبرده بود, به سرعت از‌لای درهای شیشه‌ای به‌‌درون عمارت پیروزی خزید و گردبادی از گردوخاک را با خود به درون آورد.
در راهرو, بوی کلم پخته و حصیر کهنه می‌آمد.
برروی دیوار راهرو, پوستر رنگی بزرگی نصب شده بود که برای چنین فضایی نامناسب می‌نمود.
تصویری عظیم, به پهنای بیش از یک متر, که چهره مردی تقریبا چهل‌وپنج‌ساله, با سبیل‌های کلفت سیاه‌رنگ و جذابیتی خشن را نشان می‌داد.
وینستون به‌طرف پله‌ها رفت.
زحمت امتحان‌کردن آسانسور را به خود نداد, چون در بهترین شرایط هم به‌ندرت درست کار می‌کرد, چه رسد به حالا که جریان برق, به‌منظور صرفه‌جویی برای استقبال از هفته ابراز تنفر در ساعاتی از روز قطع بود.
آپارتمان وینستون در طبقه هفتم قرار داشت, و او اگرچه سی‌ونه سال بیشتر نداشت ولی چون بالای قوزک راستش‌ دچار زخم واریسی بود, آهسته بالا می‌رفت و چند بار نیز دربین راه نفس تازه کرد.
در همه طبقات, روبروی آسانسور, همان پوستر با چهره بسیار عظیمش‌ به دیوار آویخته شده بود و به آدم, خیره نگاه می‌کرد.
چشم‌هایش‌ طوری به تصویر کشیده شده بود که انگار آدم را تعقیب می‌کرد.
شرح زیر تصویر چنین بود: «برادر بزرگ مراقب توست‌.»
از داخل آپارتمان, صدای زنگداری به گوش می‌رسید که در حال خواندن ارقامی درمورد تولید چدن خام بود.
صدا از صفحه فلزی مستطیل‌شکلی به گوش می‌رسید که بیشتر به آیینه‌ای کدر شباهت داشت و بخشی از دیوار سمت راست را پوشانده بود.
وینستون با چرخاندن دکمه‌ای صدا را کم کرد, ولی کلمات هنوز قابل‌تشخیص بودند.
صدا و تصویر این دستگاه را, که به آن «صفحه سخنگو» می‌گفتند می‌شد ضعیف و تار کرد ولی راهی برای خاموش‌کردن کامل آن وجود نداشت.
به‌طرف پنجره رفت.
اندامی لاغر, نحیف و کوچک داشت که یونیفرم آبی‌رنگ حزب هم تکیدگی او را بیشتر نمایان می‌ساخت.
موهایی بور و کم‌پشت و چهره‌ای گلگون داشت, و پوست صورتش‌ تحت تاثیر سرمای زمستان که تازه پایان یافته بود و نیز استفاده از تیغ‌های کند ریش‌تراش و صابون‌های نامرغوب, زبر و خشن شده بود.
با‌وجود بسته‌بودن پنجره‌ها, حس می‌کرد بیرون باید خیلی سرد باشد.
آن پایین, در خیابان گردبادهای کوچکی از زمین برمی‌خاست و خار و خاشاک و کاغذپاره‌ها را به هوا بلند می‌کرد, و باوجوداینکه هوا آفتابی بود و آسمان رنگ آبی تندی داشت, گویی همه چیز, به‌جز پوسترهایی که همه جا چسبانده شده بود, عاری از رنگ و شادابی بود.
از هر نقطه‌ای, چهره مرد سبیلو به آدم نگاه می‌کرد.
یکی از این پوسترها روی دیوار خانه روبرویی بود و زیر آن همان عبارت نوشته شده بود: «برادر بزرگ مراقب توست‌».
و چشم‌های سیاهش‌ مستقیم به چشم‌های وینستون خیره شده بود.
در پایین آن, نزدیک سطح خیابان, پوستر دیگری به چشم می‌خورد که گوشه آن پاره شده بود و باد آن را طوری تکان می‌داد که کلمه اینگسوس به طور متناوب آشکار و پنهان می‌شد.
در فاصله‌ای دور, هلیکوپتری برفراز بام خانه‌ها پرسه می‌زد, گهگاه مانند خرمگسی, در یک نقطه, در جا می‌چرخید و بعد مجددا چرخی زده و به سمتی دیگر پرواز می‌کرد.
هلیکوپتر گشت پلیس بود که از پشت پنجره‌ها به خانه‌های مردم سرک می‌کشید.
ولی این هلیکوپترهای پلیس چندان اهمیتی نداشتند, بلکه مهمتر از آنها پلیس افکار بود.
پشت‌‌سر وینستون, صدایی که از صفحه سخنگو پخش می‌شد همچنان مشغول پرحرفی درباره چدن خام و موفقیت کامل برنامه سه‌ساله نهم بود.
صفحه سخنگو نوعی دستگاه فرستنده و گیرنده بود که صدای وینستون را, حتی وقتی‌که زمزمه‌ای بسیار آهسته بود, بلافاصله دریافت می‌کرد.
خلاصه, تا زمانی‌که وینستون در محدوده دید دستگاه قرار داشت, هم تصویر و هم صدایش‌ دریافت می‌شد.
البته هیچ راهی وجود نداشت که بفهمی در فلان لحظه خاص آیا زیر نظر قرار داشته ای یا نه.
همچنین هرگز نمی‌توانستی سر دربیاوری که پلیس افکار, چند بار و از چه طریقی, به تفتیش عقاید تو پرداخته است.
حتی اگر می‌گفتند همه مردم را تمام‌وقت کنترل می‌کنند, چندان دور از ذهن نبود.
یعنی آنها هر زمانی اراده می‌کردند می‌توانستند, همه رفتار و کردارت‌ را زیر نظر بگیرند.
مردم ازروی عادتی که تبدیل به غریزه شده بود, همواره باید با این تصور زندگی می‌کردند که هر حرفی که می‌زنند شنیده می‌شود و هر حرکتی که انجام می‌دهند– به‌جز در تاریکی– زیر نظر است.
وینستون به صفحه سخنگو پشت کرد.
این‌طوری مطمئن‌تر بود؛ گرچه به خوبی می‌دانست که این کار فایده‌ای ندارد و کماکان تحت کنترل است.
یک کیلومتر آن‌طرف‌تر ساختمان سفید وزارت حقیقت, محل کارش‌, برفراز منظره دودآلود شهر, سر به فلک کشیده بود.
با حالتی انزجارگونه پیش خود اندیشید: اینجا شهر لندن است, شهر عمده پایگاه شماره‌یک هوایی و سومین ایالت سرزمین اوشنیا ازلحاظ جمعیت.
تلاش کرد خاطراتی از دوران کودکیاش‌ را به یاد آورد و ببیند آیا لندن همیشه همین‌طور بوده است یا نه.
آیا لندن در زمان‌های گذشته نیز مملو از این خانه‌های قدیمی و پوسیده قرن نوزدهم بوده است که از هر طرف با الوارهای فراوان به دیوارهای سستشان‌ شمع زده باشند, پنجره‌هایشان‌ با مقوا و سقف‌هایشان‌ با آهن‌پاره و حلبی پوشانده شده باشند, و دیوارهای سست باغ‌ها از هر طرف شکم داده باشند؟
از محل‌هایی که مورد اصابت بمب قرار گرفته بود, گردوغبار به هوا بلند شود و درخت‌های بید در زمین‌های پرسنگ‌وکلوخ رشد کرده باشند؛ و هر جا که بمب‌ها, محوطه وسیع‌تری را از بین برده است, انبوهی از خانه‌های چوبی شبیه لانه مرغ, بر زمین سبز شده باشد؟
اما فایده نداشت, چیزی به یاد نمی‌آورد.
از دوران کودکیاش‌ به‌جز صحنه‌هایی شاد و دوست‌داشتنی چیزی در خاطر نداشت که آنها هم مشخص نبود در چه زمانی و چگونه رخ داده‌ اند و اغلب واضح نبودند.
وزارت حقیقت– یا همان مینی‌ترو در زبان نوین– به طرز شگفت‌آوری درمیان چشم‌انداز, خودنمایی می‌کرد.
ساختمان عظیم هرمی‌شکل به رنگ سفید, که به صورت پله‌پله تا ارتفاع سیصد متر بالا رفته بود.
از جایی که وینستون ایستاده بود سه شعار حزب را که به نحوی موزون بر نمای سفید ساختمان به طور برجسته نوشته بودند, به راحتی می‌شود خواند: جنگ صلح است آزادی بردگی است نادانی توانایی است.
آن‌طور که می‌گفتند وزارت حقیقت شامل سه‌هزار اتاق دربالای طبقه همکف و همین تعداد اتاق در زیرزمین بود.
در تمام شهر لندن تنها سه ساختمان دیگر با این اندازه و شکل وجود داشت.
این چهار ساختمان, کلیه عمارت‌های اطراف را تحت‌الشعاع قرار داده بودند, و از بالای عمارت پیروزی هر چهار تای آنها دیده می‌شد.
محل استقرار چهار وزارتخانه‌ای بودند که کل تشکیلات دولت بین آنها تقسیم شده بود: وزارت حقیقت که با اخبار, تفریحات, آموزش و هنرهای زیبا سروکار داشت؛ وزارت صلح که به امور جنگ می‌پرداخت؛ وزارت عشق که برقراری قانون و نظم را بر عهده داشت؛ و وزارت فراوانی که مسئول امور اقتصادی بود.
نام وزارتخانه‌ها در زبان نوین چنین بود: مینی‌ترو, مینی‌پکس, مینی‌لاو و مینی‌پلینتی.
ترسناک‌ترین وزارتخانه, وزارت عشق بود.
هیچ پنجره‌ای در آن نبود.
وینستون تا به حال به آنجا نرفته بود و حتی از پانصدمتریاش‌ هم رد نشده بود.
ورود به آنجا فقط برای انجام کارهای اداری و آن هم پس‌از عبور از موانع پیچ‌درپیچ، سیم‌های خاردار، درهای فولادی و مسلسل‌های مخفی ممکن بود.
حتی در خیابان‌هایی که به آنجا ختم می‌شد, دائما نگهبان‌هایی با چهره‌های خشن که به یونیفرم سیاه ملبس بودند و باتون‌های تاشو داشتند, مشغول گشت‌زنی بودند.
وینستون ناگهان رویش‌ را برگرداند.
هنگام رویارویی با صفحه سخنگو عاقلانه‌تر بود که چهرهاش‌ آرامشی توام با خوش‌بینی را نشان دهد و او نیز چنین حالتی به خود گرفت.
برای رفتن به آشپزخانه, از اتاق گذشت.
با ترک وزارتخانه در این ساعت روز, ناهار اداره را از دست داده بود و می‌دانست در آشپزخانهاش‌ هم جز تکه‌ای نان سیاه که برای صبحانه فردا ذخیره کرده بود, چیز دیگری یافت نمی‌شود.
از داخل قفسه یک بطری بیرون آورد که حاوی ماده‌ای بی‌رنگ بود و روی برچسب سفید و ساده آن نوشته بود: «جین پیروزی».
در بطری را که باز کرد بوی چربی تهوع‌آوری, شبیه بوی عرق برنج چینی, به مشامش‌ خورد.
یک استکان برای خود ریخت, و مانند دارو آن را سرکشید.
بلافاصله صورتش‌ به سرخی گرایید و اشک از چشم‌هایش‌ سرازیر شد.
مانند اسیدنیتریک بود و تازه وقتی آن را قورت می‌دادی گویی با گرزی پلاستیکی به پشت سرت‌ کوبیده باشند.
اما لحظه‌ای بعد, سوزش درون معدهاش‌ برطرف شد و همه چیز رنگی زیبا به خود گرفت.
پاکت سیگار مچاله‌شدهاش‌ را, که آن هم «سیگار پیروزی» نام داشت, از جیبش‌ بیرون کشید و تا به خود بیاید سیگار اول به زمین افتاد.
ولی سیگار دوم را با موفقیت روشن کرد.
به اتاق نشیمن بازگشت و روی میز کوچکی که در سمت چپ صفحه سخنگو قرار داشت, نشست.
از کشوی میز یک قلمدان, شیشه‌ای جوهر و یک کتابچه سفید قطور با جلد قرمز و طرح مرمرین, بیرون آورد.
صفحه سخنگوی اتاق نشیمن, به‌جای آن‌که طبق معمول برروی دیوار انتهایی نصب شود تا به تمام اتاق اشراف داشته باشد, بنابه دلایلی, برروی دیوار جانبی و درست روبروی پنجره قرار داشت.
در یک طرف آن یک تورفتگی در دیوار بود که هنگام ساختن عمارت, گویا برای قراردادن قفسه کتاب در نظر گرفته شده و اکنون وینستون همان جا نشسته بود.
وینستون در این گوشه از اتاق می‌توانست از محدوده دید صفحه سخنگو در امان بماند.
البته صدایش‌ شنیده می‌شد.
شاید کاری که هم‌اکنون در صدد انجام آن بود, به‌دلیل همین موقعیت خاص اتاق به ذهنش‌ خطور کرده بود.
کتابچه‌ای هم که از کشو بیرون آورده بود, در شکل‌گیری این اندیشه, نقش داشت.
این کتابچه, زیبایی خاصی داشت.
ورق‌های صاف و نرم آن که براثر مرور زمان کمی زرد شده بودند, از آن‌نوع کاغذهایی بودند که بیش از چهل سال, دیگر تولید نمی‌شد.
اما او حدس می‌زد که کتابچه از آن هم قدیمی‌تر است.
آن را پشت ویترین مغازه خرت‌وپرت‌فروشی یکی از محله‌های فقیرنشین شهر پیدا کرده بود( به یاد نداشت دقیقا کدام محله) و در همان موقع اشتیاق غیرقابل‌مقاومتی برای تملک آن در خود احساس کرده بود.
اعضای حزب مجاز نبودند به مغازه‌های عادی( که می‌گفتند سروکارشان‌ با بازار سیاه است) بروند, اما این اصل چندان رعایت نمی‌شد؛ چون چیزهایی مانند بند کفش و یا تیغ ریش‌تراشی را از هیچ جای دیگر نمی‌شد تهیه کرد.
او نگاهی سریع به اطراف خیابان انداخت و داخل مغازه شد و کتابچه را به بهای دو دلار و پنجاه سنت خرید.
در آن موقع, مورد استفاده خاصی برای آن در نظر نداشت.
مانند آدم‌های گناهکار, آن را داخل کیف دستیاش‌ گذاشت و به خانه برد.
باوجوداینکه چیزی درون کتابچه نوشته نشده بود, ولی حتی مالکیت آن هم نوعی عمل خلاف محسوب می‌شد.
وینستون خیال داشت خاطرات روزانه خود را در آن یادداشت کند.
این کار غیرقانونی نبود( در واقع هیچ کاری غیرقانونی نبود, چون اصلا قانونی وجود نداشت).
اما اگر متوجه می‌شدند, به طور حتم مجازات مرگ و یا حداقل بیست‌وپنج سال محکومیت در اردوگاه کار اجباری در انتظارش‌ بود.
وینستون, سرقلمی به قلم خود وصل کرد و آن را به‌درون جوهر فروبرد.
قلم, ابزار منسوخ‌شده‌ای بود که دیگر به‌ندرت حتی برای امضاکردن به کار می‌رفت و او صرفا به‌این‌دلیل‌که نمی‌خواست آن کاغذ خوش‌رنگ و زیبا را با یک خودکار خط‌خطی کند, ترجیح داده بود این قلم را با دردسر زیاد و به طور پنهانی تهیه کند.
او در واقع زیاد به نوشتن با دست عادت نداشت چون آنها به طور معمول, همه چیز را, به‌جز برخی نوشته‌های بسیار کوتاه, به دستگاه «گفته‌نگار» دیکته می‌کردند, اما بی‌شک برای هدف فعلی امکان استفاده از آن نبود.
بنابراین قلم را در جوهر فروبرد و سپس برای لحظه‌ای کوتاه دچار تردید شد.
به دلشوره افتاد.
نوشتن روی کاغذ نیاز به عزمی راسخ داشت.
با حروف ریز و مغشوشی نوشت:
چهارم آوریل, 1984.
به عقب تکیه داد.
احساس درماندگی همه وجودش‌ را فراگرفت.
حتی اطمینان نداشت که سال, سال 1984 باشد.
ازآنجاکه تقریبا مطمئن بود سی‌ونه سال دارد و باور داشت که سال تولدش‌ 1944 یا 1945 بوده است, حدس زد که باید حدود سال 1984 باشد؛ اما این روزها هیچ تاریخی را نمی‌شد دقیق و بدون یکی دو سال جابجایی تعیین کرد.
ناگهان فکری به ذهنش‌ هجوم آورد, خاطراتش‌ را برای چه کسی می‌نویسد؟
برای آیندگان, کسانی که هنوز زاده نشده اند.
برای لحظه‌ای افکارش‌ برروی قطعی‌نبودن تاریخ بالای صفحه دور زد, و سپس متوجه کلمه «دوگانه‌باوری» در زبان نوین شد.
برای اولین بار عظمت کاری را که به عهده گرفته بود, احساس کرد.
چه‌طور می‌توانست با آینده ارتباط برقرار کند؟
این کار اصولا غیرممکن بود.
یا آینده به زمان حال شباهت داشت که دراین‌صورت به حرف‌های او توجه نمی‌کردند و یا با آن تفاوت داشت, و همه دغدغه‌های او بی‌معنی می‌شد.
مدتی نشست و به طرز احمقانه‌ای به کاغذ خیره شد.
صفحه سخنگو موزیک نظامی پخش می‌کرد.
عجیب بود که نه‌تنها توانایی بیان افکارش‌ را نداشت, بلکه به کلی چیزهایی را که قصد گفتنش‌ را داشت, فراموش کرده بود.
هفته‌ها بود که خود را برای این لحظه آماده کرده بود و در تمام این مدت به فکرش‌ هم نرسیده که ممکن است به‌جز شهامت به چیز دیگری هم نیاز داشته باشد.
عمل نوشتن کار ساده‌ای بود.
فقط باید گفتگوی پایان‌ناپذیر و بی‌امان درونش‌ را که سال‌ها در مغزش‌ جریان داشت, به‌روی کاغذ می‌آورد.
ولی حالا گفتگوی درونیاش‌ هم قطع شده بود.
به‌علاوه, زخم واریس پایش‌ هم به طور غیرقابل‌تحملی درد گرفته بود.
جرات نمی‌کرد به آن دست بزند, زیرا دراین‌صورت متورم می‌شد.
ثانیه‌ها می‌گذشتند.
غیراز خالی‌ماندن صفحه کاغذ جلوی رویش‌, درد پوست بالای قوزکش‌, سروصدای موزیک و مستی ناشی از مشروب, به چیز دیگری فکر نمی‌کرد.
ناگهان در اوج ترس مطلق و بدون هوشیاری کامل درباره آنچه که می‌خواهد بنویسد, شروع به نوشتن کرد.
دست‌خط ریز و بچگانهاش‌ روی کاغذ بالا و پایین می‌رفت, ابتدا جملات را با حروف بزرگ آغاز می‌کرد ولی به تدریج آن را نیز رعایت نکرد:
چهارم آوریل, 1984.
شب گذشته به سینما رفتم.
فیلم‌های جنگی.
یکی از آنها محشر بود, درباره یک کشتی پر از پناهندگان بود که جایی در مدیترانه بمباران شد.
فریادهای مرد عظیم‌الجثه چاقی که هلیکوپتر به‌دنبال او بود و سعی داشت شناکنان فرار کند, تماشاچیان را به هیجان آورد.
ابتدا مانند مارماهی در آب به سختی پیش می‌رفت, بعد او را از درون نشانه‌گیر اسلحه هلیکوپتر نشان داد, سپس بدنش‌ را سوراخ‌سوراخ کردند و آب‌های اطرافش‌ به رنگ صورتی درآمد و چنان غرق شد که گویا از همه آن سوراخ‌ها, آب به داخل بدنش‌ نفوذ کرده است.
هنگامی‌که غرق شد, تماشاچی‌ها خنده‌کنان فریاد می‌زدند.
بعد قایق نجاتی را نشان داد که پر از بچه بود و هلیکوپتری بالای سر آن در حال پرواز بود.
زن میانه‌سالی که احتمالا یهودی بود, بر دماغه قایق نشسته و پسربچه‌ای حدودا سه‌ساله را در آغوش گرفته بود.
پسرک وحشت‌زده جیغ می‌کشید و سرش‌ را طوری به سینه زن می‌فشرد که گویی می‌خواهد در درون آن پناه بگیرد و زن او را در آغوش گرفته بود و باوجوداینکه چهره خودش هم از ترس کبود شده بود سعی داشت پسرک را آرام کند.
تمام مدت آن‌چنان او را در بازوانش‌ گرفته بود که انگار می‌پنداشت با دست‌هایش‌ می‌تواند جلوی اصابت گلوله‌ها را بگیرد.
بعد هلیکوپتر یک بمب بیست‌کیلویی روی سر آنها انداخت و قایق با انفجاری عظیم تبدیل به خاکستر شد.
بعد دست یک بچه به هوا پرتاب شد و بالا و بالا و بالاتر رفت, انگار یک هلیکوپتر که دوربینی به دماغهاش‌ بسته بود, آن را دنبال می‌کرد.
بعد افرادی که در جایگاه متعلق به حزب نشسته بودند شروع به کف‌زدن کردند.
اما زنی که در جایگاه کارگران نشسته بود, ناگهان جاروجنجال راه انداخت که شما حق ندارید جلوی بچه‌ها این چیزها را نشان بدهید, درست نیست این صحنه‌ها را به بچه‌ها نشان داد, درست نیست.
تااینکه پلیس او را بیرون کرد.
من فکر نمی‌کنم هر بلایی سرش‌ بیاورند برای کسی اهمیت داشته باشد.
آنها اصلا به حرف‌های طبقه کارگر گوش نمی‌دهند و به اعتراض آنها هیچ اهمیتی…
وینستون که انگار عضلاتش‌ دچار انقباض شده بود, از نوشتن دست کشید.
نمی‌دانست چه چیز او را وادار به نوشتن این چرندیات کرده است.
موضوع جالب این بود که تا دست به قلم برده, چنین خاطره‌ای در ذهنش‌ نقش بسته بود و ازطریق قلم برروی کاغذ جاری شده بود.
حالا می‌فهمید چرا ناگهان تصمیم گرفته بود به خانه برگردد و همین امروز نوشتن خاطراتش‌ را شروع کند.
اگر چنین چیز مبهم و گنگی را بتوان گفت که امکان وقوع دارد, همان روز صبح در وزارتخانه اتفاق افتاده بود.
حدود ساعت یازده صبح در «بخش اسناد و مدارک», محل کار وینستون, عده‌ای مشغول بیرون‌آوردن صندلی‌ها از داخل اتاقک‌ها و چیدن آنها در وسط سالن, روبروی صفحه سخنگوی بزرگ بودند تا برای برگزاری دو دقیقه ابراز تنفر آماده شوند.
هنگامی‌که وینستون می‌خواست در یکی از ردیف‌های میانی جایی برای خود پیدا کند, دو نفر که آنها را قبلا دیده بود ولی با آنها هم‌صحبت نشده بود, به طور غیرمنتظره وارد سالن شدند.
یکی از آنها, دختری بود که وینستون اغلب در راهروها از کنارش‌ رد شده بود.
او را به اسم نمی‌شناخت ولی می‌دانست در بخش «ادبیات داستانی» کار می‌کند.
از قرار معلوم کار او فنی و دررابطه‌با ماشین‌های داستان‌نویسی بود, چون وینستون گاهی او را با دست‌های روغنی و آچار به دست دیده بود.
دختری جسور به نظر می‌رسید و حدودا بیست‌وهفت‌ساله بود, با موهایی پرپشت و سیاه, صورتی کک‌مکی, و حرکاتی مانند ورزشکاران, فرز و چابک.
حمایل باریک و سرخ‌رنگی را که سمبل «انجمن جوانان ضدسکس» بود, چند بار به دور کمرش‌ بسته و آن‌قدر آن را محکم کرده بود که برجستگی کفل‌هایش‌ را به خوبی نمایش می‌داد.
وینستون, از همان اولین برخورد از او خوشش‌ نیامد.
دلیلاش‌ را هم می‌دانست.
این دختر حال‌وهوای میدان‌های بازی هاکی, حمام‌های یخ و پیاده‌روی‌های جمعی و جلسات عمومی پالایش اندیشه را با خود همراه داشت.
وینستون تقریبا از هیچ زنی خوشش‌ نمی‌آمد, خصوصا اگر جوان و زیبا بود.
متعصب‌ترین طرفداران حزب, آنها که شعارها را دربست می‌پذیرفتند, جاسوس‌های تازه‌کار و کسانی که به‌دنبال نقاط ضعف بقیه می‌گشتند, زن‌ها و خصوصا زنان جوان بودند.
اما این یکی به نظر او از اکثر آنها خطرناک‌تر بود.
یک بار که در راهرو از کنار هم می‌گذشتند, دخترک زیرچشمی چنان نگاهی به او انداخت که تا عمق وجودش‌ رسوخ کرد و برای لحظه‌ای قلب وینستون سرشار از وحشت شد.
حتی به فکرش‌ رسید که شاید او از عوامل پلیس افکار باشد.
اما بعید به نظر می‌رسید.
بااین‌وجود, هرزمان که دخترک به او نزدیک می‌شد, احساس ناراحتی می‌کرد, و آمیزه‌ای از ترس و خصومت, وجودش‌ را فرامی‌گرفت.
دیگری مردی به نام ابراین, از اعضای کمیته مرکزی حزب بود که چندین شغل و مسئولیت مهم بر عهده داشت و وینستون چیز زیادی راجع‌به کارهای متعدد او نمی‌دانست.
افرادی که در اطراف صندلی‌ها بودند با دیدن شخصی که به آنها نزدیک می‌شد و یونیفرم سیاه اعضای کمیته مرکزی حزب را به تن داشت, برای لحظه‌ای ساکت شدند.
ابراین مردی تنومند و قوی‌هیکل با صورتی زمخت, مضحک و خشن بود.
اما برخلاف ظاهر ناخوشایندش‌, ظرافت خاصی در رفتار داشت.
بنابه عادت, عینکش‌ را طوری روی بینی جابجا می‌کرد که آرامش‌بخش و به نحو غیرقابل‌توصیفی متمدنانه به نظر می‌رسید.
این حرکت او آدم را به یاد اشراف‌زاده‌ای از قرن هجدهم می‌انداخت که انگار می‌خواهد انفیه‌دانش‌ را تعارف کند.
وینستون در این چندین سال شاید فقط دوازده بار او را دیده بود.
احساس کشش عمیقی نسبت‌به او می‌کرد که فقط به‌دلیل کنجکاویش‌ درمورد تضاد بین رفتار فرهیخته و ظاهر بوکسورمانند او نبود, بلکه بیشتر به‌خاطر این باور– یا شاید این امید– بود که وفاداری ابراین به عقاید سیاسی رایج, چندان سفت‌وسخت نیست.
حالتی انکارناپذیر در چهرهاش‌, این را نشان می‌داد.
شاید هم این عدم‌وفاداری نبود که در چهره او خوانده می‌شد, بلکه فقط تیزهوشیاش‌ بود.
اما به‌هرحال, آدمی بود که اگر امکان اغفال صفحه سخنگو وجود داشت و می‌توانستی او را به تنهایی پیدا کنی, می‌شد با او حرف زد.
البته وینستون تا آن لحظه کوچک‌ترین تلاشی برای اثبات این حدس خود نکرده بود؛ چرا‌که راهی برای این کار وجود نداشت.
در همین موقع, ابراین نگاهی به ساعت مچیاش‌ انداخت و دید ساعت نزدیک یازده است و معلوم بود که تصمیم گرفته است تا تمام‌شدن مراسم دو دقیقه ابراز تنفر در بخش اسناد و مدارک بماند.
در همان ردیفی که وینستون نشسته بود, به فاصله دو صندلی از او نشست.
زن موحنایی کوچک‌اندامی که در اتاقک مجاور وینستون کار می‌کرد, دربین آنها نشسته بود.
دختر مومشکی درست پشت‌سر او بود.
لحظه‌ای بعد, صدای گوش‌خراش مهیبی, مانند صدای ماشین غول‌پیکری که بدون روغن کار کند, از صفحه سخنگوی بزرگ در انتهای سالن به گوش رسید.
صدایی که با شنیدن آن, دندان‌های آدمی به هم فشرده می‌شد و مو بر تن راست می‌گشت.
مراسم ابراز تنفر آغاز شده بود.
طبق معمول, چهره امانوئل گلدشتاین, دشمن مردم, روی صفحه سخنگو ظاهر شد.
بعضی از حضار, دیگران را دعوت به سکوت می‌کردند.
زن موحنایی جیغ کوتاهی ناشی از ترس و نفرت کشید.
گلدشتاین, خائن منحرفی بود که سال‌ها قبل( چه مدت, هیچ کس دقیقا به یاد نداشت), جزو رده‌های بالای حزب و تقریبا هم‌رده با برادر بزرگ بود.
ولی بعدها در فعالیت‌های ضدانقلابی شرکت کرده و به مرگ محکوم شده بود و سپس به طرز مرموزی گریخته و ناپدید گشته بود.
برنامه دو دقیقه ابراز تنفر روز به روز تغییر می‌کرد, اما در هیچ جلسه‌ای نبود که گلدشتاین چهره اصلی نباشد.
او نخستین خیانت‌کار, و اولین کسی بود که به یکپارچگی و وحدت حزب آسیب رسانده بود.
تمام جرایم بعدی علیه حزب, همه خیانت‌ها, اعمال خرابکارانه, سنت‌شکنی‌ها و انحراف‌ها, از آموزه‌های او سرچشمه می‌گرفت.
او هنوز زنده بود و اینجا و آنجا مشغول توطئه‌چینی بود: شاید جایی در آن‌سوی دریا, تحت حمایت اربابان خارجیاش‌؛ شاید هم– آن‌گونه که گاهی شایع می‌شد– در مخفیگاهی در خود اوشنیا.
قفسه سینه وینستون منقبض شد.
هروقت چهره گلدشتاین را می‌دید عواطف مغشوش و دردناکی سراغش‌ می‌آمد.
چهره لاغر و یهودی او, همراه‌با آن موهای پف‌کرده سفید و ریش بزی کوچک– چهره‌ای باهوش ولی ذاتا منزجرکننده با دماغ لاغر و درازش‌ که عینکی بر‌روی آن قرار می‌گرفت, حاکی از نوعی خرفتی صاحبش‌ در اثر پیری بود.
هم صدا و هم چهرهاش‌ به گوسفند شباهت داشت.
گلدشتاین کماکان به حملات کینه‌توزانه خود به آرمان‌های حزب ادامه می‌داد– حملاتی آن‌چنان اغراق‌آمیز و لجوجانه که حتی یک بچه را هم نمی‌توانست فریب دهد.
ولی درعین‌حال به قدر کافی معقول بودند تا آدم را به این فکر وادارد که شاید, بعضی افراد که چندان منطقی فکر نمی‌کنند به دام آنها بیفتند.
او به برادر بزرگتر ناسزا می‌گفت, دیکتاتوری حزب را محکوم می‌کرد, خواهان خاتمه فوری صلح با سرزمین اوراسیا بود, دم از آزادی بیان, آزادی مطبوعات, آزادی اجتماعات و آزادی اندیشه می‌زد و دیوانه‌وار فریاد می‌کشید به انقلاب خیانت شده است– و همه اینها را در قالب یک سخنرانی عجولانه و به تقلید از روش معمول سخنرانان حزبی ارائه می‌داد, و حتی از کلمات زبان نوین, بیش از اعضای حزب که معمولا در زندگی روزانه به کار می‌بردند, استفاده می‌کرد.
جالب این بود که در تمام این مدت, برای آنکه مبادا کسی به واقعی‌بودن گزافه‌گویی‌های دلفریب گلدشتاین شک کند, در زمینه پشت‌سرش‌ برروی صفحه سخنگو ستون‌های بی‌پایان ارتش اوراسیا را نشان می‌دادند که از مردمانی جدی و خشک با چهره‌های آسیایی تشکیل شده و پشت‌سر هم از کناره‌های صفحه, می‌آمدند و می‌رفتند.
صدای مبهم و یکنواخت پوتین سربازان, پس‌زمینه صدای بع‌بع‌مانند گلدشتاین بود.
تازه سی ثانیه از شروع مراسم ابراز تنفر گذشته بود که نیمی از افراد داخل سالن همهمه غیرقابل‌کنترلی ناشی از عصبانیت به راه انداختند.
تحمل چهره گوسفندوار و ازخودراضی گلدشتاین و قدرت مهیب ارتش اوراسیا در پشت‌سرش‌, واقعا مشکل بود؛ به‌علاوه, فقط چهره و یا فکر گلدشتاین کافی بود تا همه خودبه‌خود عصبانی شوند.
او خیلی بیش از اوراسیا و یا ایستاسیا مورد تنفر بود, زیرا هروقت اوشنیا با یکی از این دو قدرت در جنگ بود, معمولا با دیگری در صلح بود.
موضوع عجیب این بود که باوجود تحقیر و تنفری که همه, هر روز و هزاران بار در روز در ایستگاه‌های قطار, صفحه سخنگو, روزنامه‌ها و کتاب‌ها نسبت‌به او ابراز می‌کردند, نظریه‌هایشان‌ را رد می‌کردند و در انظار عموم همانند چرندیاتی مفلوکانه به تخریب و تمسخر آنها می‌پرداختند– به‌رغم تمام اینها, به نظر نمی‌رسید از نفوذ او کاسته شده باشد.
همیشه آدم‌های ساده‌لوح تازه‌ای پیدا می‌شدند که گول حرف‌های او را بخورند.
روزی نبود که پلیس افکار چند جاسوس و خرابکار مزدور او را دستگیر نکند.
او فرمانده یک ارتش بزرگ و اسرارآمیز بود, شبکه‌ای مخفیانه از توطئه‌گرانی که هدفشان‌ سرنگونی دولت بود.
ازقرارمعلوم نام این شبکه, انجمن برادری بود.
چیزهایی هم راجع‌به کتابی مخوف در میان بود, که گلدشتاین نویسنده آن بود و چکیده‌ای از انواع سنت‌شکنی‌ها در آن بیان شده بود و مخفیانه اینجا و آنجا دست‌به‌دست می‌شد.
این کتاب عنوان نداشت و مردم, اگر می‌خواستند از آن صحبت کنند فقط کلمه «همان کتاب» را به کار می‌بردند.
اما اطلاعات مردم فقط بر مبنای شایعات مبهم بود.
همه اعضای عادی حزب تا جایی که می‌شد, سعی داشتند از اشاره به «همان کتاب» و یا «انجمن برادری» اجتناب کنند.
در دقیقه دوم, مراسم ابراز تنفر, تبدیل به طغیان شد.
مردم از جای خود بلند شده بودند و برای خاموش‌کردن صدای بع‌بع‌مانند دیوانه‌کننده‌ای که از صفحه سخنگو برمی‌خاست, با آخرین توان فریاد می‌زدند.
چهره زن موحنایی کاملا به رنگ صورتی درآمده بود و دهانش‌ مانند ماهی افتاده در خشکی, باز و بسته می‌شد.
حتی چهره جدی ابراین هم برافروخته شده بود.
روی صندلیش‌ راست نشسته بود و سینهاش‌ با تنفسی عمیق بالا و پایین می‌رفت.
گویی دربرابر یورشی وحشیانه مقاومت می‌کند.
دختر مومشکی که پشت‌سر وینستون نشسته بود با صدای بلند فریاد زد: «خوک! خوک! خوک!» و با حرکتی ناگهانی یک جلد فرهنگ لغت سنگین زبان نوین را برداشت و به‌سمت صفحه سخنگو پرتاب کرد.
کتاب به بینی گلدشتاین خورد و افتاد; ولی صدای گلدشتاین بی‌وقفه ادامه داشت.
وینستون یک لحظه به خود آمد و دریافت او هم مانند دیگران در حال فریادزدن است و با پاشنه پا به چوب حایل پایین صندلیش‌ می‌کوبد.
نکته تکان‌دهنده درمورد مراسم‌های دو دقیقه ابراز تنفر این بود که کسی را وادار به شرکت در آن نمی‌کردند ولی انسان خودش نمی‌توانست با دیگران همراهی نکند.
به‌خاطر سی ثانیه, نیازی به هیچ‌گونه تظاهر نبود.
به نظر می‌رسید اشتیاق شدیدی که آمیزه‌ای از ترس و انتقام‌جویی بود, میل به کشتن, شکنجه‌کردن و خردکردن صورت‌ها با پتکرا مثل جریان برق به همه مردم سرایت می‌داد و موجب می‌شد انسان حتی برخلاف میل خودش شکلک درآورد و مانند روانی‌ها جیغ بکشد.
بااین‌همه, عصبانیتی که فرد احساس می‌کرد بی‌هدف و انتزاعی بود و همچون شعله یک مشعل می‌توانست از سویی به سوی دیگر تغییر جهت دهد.
به همین دلیل در یک لحظه وینستون متوجه شد که ابدا از گلدشتاین متنفر نیست بلکه کاملا برعکس, از برادر بزرگ, حزب و پلیس افکار تنفر دارد; و همان موقع دلش‌ برای چهره تنهای روی صفحه سخنگو, سنت‌شکنی که مورد تمسخر قرار گرفته بود, او که تنها پاسدار حقیقت و عقلانیت در جهانی پر از دروغ بود سوخت.
باوجوداین, درست لحظه‌ای بعد, با جمعیت پیرامونش‌ هم‌عقیده شد و به نظرش‌ آمد همه چیزهایی که درباره گلدشتاین می‌گفتند درست است.
اکنون تنفر پنهانش‌ نسبت‌به برادر بزرگ به تحسین تبدیل شد و برادر بزرگ در نظرش‌ ارزش بیشتری یافت, او را حامی راسخ و شجاعی دید که چون کوهی استوار دربرابر همه آسیا ایستادگی می‌کرد, و گلدشتاین, به‌رغم انزوا و بی‌پناهی و تردیدی که درباره زنده‌بودنش‌ وجود داشت, همچون جادوگری شریر و بدنهاد به نظرش‌ آمد که فقط با استفاده از قدرت سخنرانیاش‌ می‌توانست دنیای متمدن را در هم بکوبد.
حتی می‌شد چند ثانیه‌ای را, به گونه‌ای داوطلبانه, حس نفرت خود را به‌سمت دیگری نشانه‌گیری کرد.
وینستون ناگهان با همان کوششی که انسان, در هنگام دیدن کابوس در بلندکردن سرش‌ ازروی بالش می‌کند, توانست با تغییر جهت نگاهش‌, تنفری را که نسبت‌به چهره روی صفحه سخنگو داشت متوجه دختر مومشکی پشت‌سرش‌ کند.
اوهام و تصورات روشن و زیبایی در ذهنش‌ جرقه زد.
می‌توانست با یک باتون پلاستیکی دخترک را تا سرحد مرگ بزند.
می‌توانست او را عریان به دیرکی ببندد و مانند سن‌باستین با تیروکمان تمام بدنش‌ را سوراخ‌سوراخ کند.
می‌توانست به او تجاوز کند و در اوج لذت, گلویش‌ را ببرد.
از این گذشته, حالا خیلی بهتر از قبل می‌فهمید که چرا از او نفرت دارد.
او زیبا و جوان و از‌لحاظ جنسی غیرقابل‌دسترس بود.
وینستون دوست داشت با او معاشقه کند ولی هرگز موفق به این کار نشده بود, چون آن حمایل سرخ نفرت‌انگیز, همان نماد عفت, به دور کمر دخترک پیچیده شده بود– کمری که وینستون همواره وسوسه در آغوش گرفتنش‌ را داشت.
مراسم ابراز تنفر به اوج خود رسید.
اکنون دیگر صدای گلدشتاین به بع‌بع گوسفند تبدیل شده بود و برای لحظه‌ای چهرهاش‌ نیز کاملا شبیه گوسفند شد.
سپس چهره گوسفند به یک سرباز مهاجم اوراسیایی تغییر شکل یافت و مسلسل دستیاش‌ به گونه‌ای سهمگین و وحشتناک می‌غرید و گویی داشت از صفحه سخنگو بیرون می‌آمد, به‌همین‌جهت افراد ردیف جلو در جایشان‌ خود را عقب کشیدند.
اما در همان لحظه, چهره متخاصم محو شد و چهره برادر بزرگ با موها و سبیل‌های مشکیاش‌ نمایان شد.
چهره‌ای سرشار از قدرت و آرامش عجیب و آن‌چنان بزرگ که تقریبا همه صفحه را پوشاند.
هیچ کس نمی‌شنید برادر بزرگ چه می‌گوید.
صحبت‌هایش‌ فقط چند کلمه تشویق‌کننده بود, مانند چیزهایی که در بحبوحه میدان جنگ می‌گویند, تک‌تک آنها را نمی‌توان تشخیص داد ولی صرف بیان‌شدنشان‌ اعتمادبه‌نفس ایجاد می‌کند.
بعد کم‌کم چهره برادر بزرگ کم‌رنگ شد و به‌جای آن سه شعار حزب با حروف سیاه و بزرگ خودنمایی کرد: جنگ صلح است آزادی بردگی است نادانی توانایی است.
ظاهرا تصویر برادر بزرگ چند ثانیه دیگر هم برروی صفحه باقی بود, چنان‌که گویی تاثیر او بر مردمک چشم آدم‌ها آن‌قدر پایدار است که بلافاصله پاک نمی‌شود.
زن موحنایی خود را به پشتی صندلی جلوییاش‌ تکیه داد.
با نجوایی آرام و صدایی لرزان چیزی شبیه «ای نجات‌دهنده من!» می‌گفت و دستش‌ را به‌سمت صفحه سخنگو دراز کرده بود.
پیدا بود در حال رازونیاز و عبادت است.
در این موقع جمعیت با صدایی آهسته و عمیق, شروع به ترنم سرودی خوش‌آهنگ کرد: «ب-ب!… ب-ب!… ب-ب!» بارها و بارها آن را تکرار کردند و بین «ب» اول و «ب» دوم مکثی طولانی می‌کردند, صدایی نجواگونه و عمیق و به نحوی عجیب ددمنشانه, که در زمینه آن می‌شد صدای پاهای برهنه‌ای را که بر زمین کوبیده می‌شد و زبان طبل‌ها را شنید.
آنها تقریبا سی ثانیه به نجوا ادامه دادند.
این سرود زمزمه‌وار, ترجیع‌بندی بود که اغلب در لحظات غلبه شدید عواطف شنیده می‌شد.
در واقع علاوه‌براینکه سرودی مذهبی در ستایش عقل و ابهت برادر بزرگتر بود, نوعی فعالیت خودهیپنوتیزمی بود که خودآگاهی فرد را با آهنگ موزونش‌ تحت‌الشعاع قرار می‌داد.
گویی درون بدن وینستون در حال سردشدن بود.
طی مراسم دودقیقه‌ای ابراز تنفر توانسته بود از همراهی با هیجان همگانی خودداری کند, اما این زمزمه احمقانه «ب-ب!… ب-ب!» همیشه حس انزجار او را برمی‌انگیخت.
البته با دیگران همراهی می‌کرد: نمی‌توانست طور دیگری رفتار کند.
مخفی‌کردن احساسات, کنترل حرکات چهره و داشتن رفتاری همانند دیگران, واکنشی غریزی بود.
اما حدودا دو ثانیه طول کشید تا واکنش نشان دهد و احتمالا حالات چشمانش‌ در آن دو ثانیه او را لو داده بود.
درست در همین وقت هم بود که آن اتفاق مهم روی داد– البته, اگر بتوان آن را اتفاق نامید.
یک لحظه چشمش‌ به چشم ابراین افتاد.
او ایستاده بود.
عینکش‌ را برداشته بود و می‌خواست دوباره آن را با همان ژست همیشگی به چشم بزند.
در مدتی کمتر از یک ثانیه چشم در چشم شدند و همان موقع وینستون فهمید که– بله, او می‌داند!
– ابراین هم به همان چیزی می‌اندیشید که او فکر می‌کرد.
پیام به درستی منتقل شده بود.
گویی مغز هر دو باز شده بود و افکار از راه چشم‌ها از ذهن یکی به ذهن دیگری جریان یافته بود.
گویی ابراین به او می‌گفت: «من با تو هستم, دقیقا می‌دانم چه احساسی داری و همه چیز را درباره سرافکندگی, تنفر و حس انزجارت‌ می‌دانم.
اما نگران نباش.
من طرف تو هستم!»
و بعد القای افکار متوقف شد و چهره ابراین همان حالت مبهم و ناشناخته دیگران را به خود گرفت.
کل ماجرا همین بود و او اصلا مطمئن نبود که واقعا چنین چیزی اتفاق افتاده است.
چنین وقایعی هیچ دنباله و پیامدی نداشتند.
فقط این عقیده, یا امید, را در دل انسان زنده نگه می‌داشت که دیگران هم مانند او دشمنان حزب هستند.
شاید شایعاتی که درمورد توطئه‌های گسترده مخفیانه بیان می‌شد, حقیقت داشت– شاید انجمن برادری واقعا وجود داشت!
امکان نداشت که باوجود دستگیری‌های فراوان و اعتراف‌ها و اعدام‌ها با اطمینان گفت انجمن برادری فقط یک افسانه است.
وینستون بعضی اوقات به وجود آن باور داشت و بعضی اوقات نه.
هیچ دلیل و مدرکی وجود نداشت فقط نگاه‌های زودگذر که می‌توانست به معنی همه چیز یا هیچ چیز باشد: زمزمه‌هایی که از گوشه‌وکنار شنیده می‌شد, نوشته‌های بدخط و کمرنگ روی دیوار توالت‌ها– یک بار دو نفر غریبه با هم ملاقات کردند و با دست‌های خود حرکت کوچکی انجام دادند که گویی علامت شناخت یکدیگر بود.
اما همه اینها حدس بود: احتمال زیاد داشت که همه چیز را تصور کرده باشد.
او بدون نگاه به ابراین به اتاقک خود برگشته بود.
به فکرش‌ هم نرسید که برخورد کوتاهشان‌ را پیگیری کند.
حتی اگر می‌دانست که چه‌طور باید این کار را انجام دهد, باز هم خطر این کار, غیرقابل‌تصور بود.
برای یکی دو ثانیه, نگاهی مشکوک با همدیگر ردوبدل کرده بودند و موضوع تمام شده بود.
اما در قفس تنهایی خود که همه مجبور به زندگی در آن بودند, همان نگاه هم به‌یادماندنی بود.
وینستون خودش را بالا کشید و در جایش‌ استوارتر نشست.
آروغی زد.
اثر «جین» کم‌کم خنثی می‌شد.
مجددا به صفحه کاغذ خیره شد.
دریافت در تمام مدتی که مایوسانه در فکر فرورفته بود انگار به گونه‌ای غیرارادی مشغول نوشتن بوده است.
دستخطش‌ هم مانند قبل ناجور و خرچنگ‌قورباغه نبود.
قلمش‌ با رغبت برروی کاغذ نرم حرکت کرده بود و با حروف بزرگ نوشته بود: مرگ بر برادر بزرگ مرگ بر برادر بزرگ مرگ بر برادر بزرگ مرگ بر برادر بزرگ مرگ بر برادر بزرگ مرگ بر برادر بزرگ, تکرار آن نیمی از صفحه را پر کرده بود.
نمی‌توانست جلوی احساس ترس خود را بگیرد.
کار بیهوده‌ای بود, زیرا اقدام به نوشتن دفتر خاطرات به مراتب خطرناک‌تر از نوشتن آن کلمات خاص بود؛ ولی برای لحظه‌ای وسوسه شد که صفحات سیاه‌شده را پاره کند و کار را به کلی کنار بگذارد.
اما نمی‌توانست این کار را بکند, زیرا می‌دانست بی‌فایده خواهد بود.
نوشتن یا ننوشتن مرگ بر برادر بزرگ هیچ فرقی نمی‌کرد.
به نوشتن دفتر خاطرات ادامه می‌داد یا نمی‌داد هیچ فرقی نمی‌کرد.
پلیس افکار, در هر دو حالت دستگیرش‌ می‌کرد.
حتی اگر یک کلمه هم روی کاغذ ننوشته بود باز هم جرم اصلی را که شامل تمام جرایم دیگر می‌شد, مرتکب شده بود.
به این جرم می‌گفتند: «جرم فکری».
جرم فکری چیزی نبود که برای همیشه بتوان آن را مخفی کرد.
ممکن بود آدم برای مدتی یا حتی چند سال از دستشان‌ فرار کند ولی دیر یا زود موفق به دستگیریاش‌ می‌شدند.
دستگیری‌ها, بدون استثنا شبانه انجام می‌شد.
یک تکان ناگهانی که آدم را از خواب می‌پراند, دست خشنی که شانه آدم را تکان می‌داد, نوری که در چشم می‌تابید, چهره‌های خشنی که اطراف تختخواب حلقه زده بودند.
در بیشتر موارد نه گزارشی درباره دستگیری و نه دادگاهی وجود داشت.
فقط افراد ناپدید می‌شدند, همیشه هم شب‌ها این اتفاق می‌افتاد.
نام فرد را از دفاتر ثبت پاک می‌کردند, همه اسنادی را که مربوط به کارهای او بود, نابود می‌کردند, موجودیت او را انکار می‌کردند و سپس طرف را به فراموشی می‌سپردند.
آدمی نیست و نابود می‌شد.
در این‌جور مواقع می‌گفتند: فلانی «بخار» شد و به هوا رفت.
لحظه‌ای دچار حالت هیستری شد.
با عجله و بدخط شروع به نوشتن کرد:
من و می‌کشن من اهمیتی نمی‌دم به پشت گردنم‌ شلیک می‌کنن اهمیتی نمی‌دم مرگ بر برادر بزرگ اونا همیشه به پشت گردن آدم شلیک می‌کنن باشه من اهمیتی نمی‌دم مرگ بر برادر بزرگ…
به پشتی صندلی تکیه داد, از خودش شرمنده بود, قلم را زمین گذاشت.
لحظه‌ای بعد, با وحشت از جا پرید.
ضربه‌ای به در آپارتمان خورد.
به این زودی!
با این امید واهی که شاید شخص پشت در, بعداز یک بار درزدن راهش‌ را گرفته و برود, مثل یک موش ساکت و بی‌حرکت نشست.
اما نه, ضربه تکرار شد.
تاخیر برای بازکردن در, بدترین چیز بود.
قلبش‌ به شدت می‌تپید, اما بنابه عادت دیرین, چهرهاش‌ بی‌تفاوت بود.
برخاست و به آرامی به‌سمت در رفت.
به‌محض‌آنکه دستگیره در را گرفت باز کند, به یاد آورد که دفتر خاطرات روی میز باز است.
شعار مرگ بر برادر بزرگ درروی کتابچه با چنان حروف بزرگی نوشته شده بود که از همه جای اتاق می‌شد آن را دید.
این کار واقعا احمقانه بود.
اما دریافت که باوجود وحشت زیادی که داشت نخواسته بود با بستن کتابچه, باعث پخش‌شدن جوهر خیس شود و ورق‌های شیری‌رنگ کتابچه را کثیف کند.
نفسش‌ را حبس کرد و در را گشود.
بلافاصله خیالش‌ راحت شد.
زنی با چهره بی‌حال و بی‌رنگ‌ورو, که موهای کم‌پشتی داشت بیرون ایستاده بود.
زن با صدای زیر و کسل‌کننده‌ای گفت: «اوه, رفیق, صدای پایتان‌ را شنیدم که آمدید.
می‌توانید بیایید به ظرفشویی آشپزخانه ما نگاهی بیندازید؟
لولهاش‌ کاملا گرفته و…»
خانم پارسونز زن همسایه‌ای بود که در همان طبقه ساکن بودند.
( کلمه «خانم» موردتایید حزب نبود– همه باید همدیگر را «رفیق» خطاب می‌کردند– اما دربرابر بعضی زن‌ها آدم به طور غریزی از این کلمه استفاده می‌کرد.)
حدود سی سال داشت ولی خیلی پیرتر به نظر می‌رسید.
آدم گمان می‌کرد خطوط صورتش‌ را خاک گرفته است.
وینستون در راهرو به‌دنبال او به راه افتاد.
این‌قبیل کارهای تعمیراتی پیش‌پاافتاده دردسر همه‌روزهاش‌ بود.
آپارتمان‌های عمارت پیروزی قدیمی بودند, حوالی سال 1930 ساخته شده بودند و کم مانده بود بندبندشان‌ از هم جدا شود.
دائما از سقف و دیوارها گچ می‌ریخت, لوله‌ها با هر یخ‌بندانی می‌ترکید, هروقت برف می‌آمد بام‌ها چکه می‌کرد, سیستم‌های گرمایی در بهترین حالت که به‌دلیل طرح‌های صرفه‌جویی اقتصادی کاملا بسته نبود, با نصف ظرفیت کار می‌کرد.
تعمیرات باید با تصویب کمیته‌های رده‌بالا صورت می‌گرفت که گاهی انداختن شیشه یک پنجره را دو سال طول می‌دادند.
مگر آنکه خود شخص بتواند تعمیرات را انجام دهد.
خانم پارسونز به طور سربسته گفت: «البته به‌خاطراینکه تام خانه نیست.»
آپارتمان خانواده پارسونز بزرگ‌تر از آپارتمان وینستون بود اما دلگیری و بی‌نظمی مخصوص به خود را داشت.
همه چیز درهم‌ریخته بود؛ انگار همان موقع حیوانی بزرگ و وحشی از آنجا عبور کرده بود.
وسایل بازی– چوب‌های هاکی و دستکش‌های بوکس, توپ فوتبال ترکیده, یک شلوارک عرق‌آلود پشت‌روشده– همه جا پراکنده بود و روی میز, ظرف‌های کثیف غذا و کتاب‌های تمرین با ورق‌های جمع‌شده بود.
برروی دیوارها پرچم‌های سرخ انجمن جوانان و جاسوسان و یک پوستر تمام‌قد از برادر بزرگ به چشم می‌خورد.
بوی کلم پخته اینجا هم مانند تمام نقاط ساختمان به مشام می‌رسید, ولی با بوی گند عرق تن آمیخته شده بود.
در اتاق دیگر یک نفر با شانه و تکه‌ای دستمال کاغذی در دست, مشغول همراهی با مارش نظامی بود که همچنان از صفحه سخنگو پخش می‌شد.
خانم پارسونز با دلخوری نگاهی به‌سمت اتاق کرد و گفت: «تقصیر بچه‌هاست‌, امروز بیرون نرفته اند.
برای‌همین–»
عادت داشت جمله‌هایش‌ را نیمه‌کاره بگذارد.
ظرفشویی تقریبا تا لبه پر بود از آب کثیف سبزرنگی که حتی از کلم هم بدبوتر بود.
وینستون روی زانو نشست و لوله سیفون زیر لگن ظرفشویی را امتحان کرد.
دولاشدن معمولا او را به سرفه می‌انداخت, و از هر کاری که باید با دست انجام می‌داد بیزار بود.
خانم پارسونز که مایوسانه او را نگاه می‌کرد گفت: «البته اگر تام خانه بود خیلی سریع درستش‌ می‌کرد.
این‌جور کارها را خیلی دوست داره.
از دستهاش‌ هم خیلی خوب استفاده می‌کنه.»
پارسونز همکار وینستون در وزارت حقیقت بود.
مردی چاق و تنومند, ولی فعال و به نحوی باورنکردنی خنگ و احمق, نمونه کاملی از اشتیاق ابلهانه– یکی از آن آدم‌های زحمتکش و سرسپرده مطلق که حزب برای ثبات خود بیش از پلیس افکار به آنها متکی بود.
در سن سی‌وپنج‌سالگی, با بی‌میلی و حسرت از انجمن جوانان بیرون آمد– اگرچه تا آن موقع هم یک سال بیش از موعد قانونی در انجمن مانده بود.
در وزارتخانه شغل پیش‌پاافتاده‌ای به او دادند که نیازی به هوش و ذکاوت نداشت.
اما در عوض، چهره فعال کمیته‌های ورزشی و سایر کمیته‌هایی بود که کارشان‌ دررابطه‌با ترتیب‌دادن راه‌پیمایی‌ها، انواع تظاهرات خودجوش، رقابت‌های صرفه‌جویی و سایر کارهای داوطلبانه بود.
در فاصله میان پک‌هایی که به پیپ می‌زد با افتخار برایت‌ تعریف می‌کرد که در چهار سال گذشته هر شب در «مرکز اجتماعات» حضور داشته است.
بوی تند و غیرقابل‌تحمل عرقش‌، به گونه‌ای ناخواسته، گواه زندگی پرتلاش او بود و هر جا که می‌رفت با او بود و حتی بعداز رفتنش‌ هم باقی می‌ماند.
وینستون همان‌طور که با مهره روی زانویی ورمی‌رفت پرسید: «آچار دارید؟»
خانم پارسونز بلافاصله وارفت و گفت: «آچار؟ نمی‌دونم، فکر کنم، شاید بچه‌ها…»
بچه‌ها با سروصدای زیاد کوبیدن پا به زمین وارد اتاق نشیمن شدند.
خانم پارسونز آچار را آورد.
وینستون آب لوله را خالی کرد و با چندش، کپه‌ای موی سر را که باعث گرفتگی لوله شده بود بیرون کشید.
سپس دست‌هایش‌ را زیر آب سرد شیر به بهترین نحوی که می‌توانست، شست و به اتاق دیگر رفت.
صدایی وحشیانه فریاد زد: «دست‌ها بالا!»
پسر نه‌ساله‌ای بود زیبا و جدی که از پشت میزش‌ بیرون پریده بود و با اسلحه خودکار اسباب‌بازیش‌ او را تهدید می‌کرد و خواهر کوچک‌ترش‌ نیز که تقریبا هفت‌ساله بود با یک تکه‌چوب کار او را تقلید می‌کرد.
هر دو بچه لباسی شبیه یونیفرم جاسوسان را به تن داشتند که عبارت بود از: پیراهن خاکستری و شورت آبی و دستمال‌گردن قرمز.
وینستون با ناراحتی دست‌هایش‌ را بالای سرش‌ برد، رفتار پسرک خشن‌تر از آن بود که بتوان آن را بازی محسوب کرد.
پسرک فریاد زد: «تو خائنی‌!
تو مجرم فکری هستی!
تو جاسوس اوراسیایی‌!
می‌کشمت‌، سربه‌نیستت‌ می‌کنم، می‌فرستمت‌ به معادن نمک!»
بعد هر دوی آنها در اطراف او جست‌وخیزکنان فریاد می‌زدند: «خائن! مجرم فکری!», دخترک همه رفتار‌های برادرش‌ را مو به مو تقلید می‌کرد.
مانند بازی‌کردن با بچه‌پلنگ‌هایی بود که می‌دانی به زودی به حیوان درنده‌ای بدل می‌شوند.
کمی ترس‌آور بود.
در چشم‌های پسرک نوعی درنده‌خویی موذیانه، تمایل به آسیب‌رساندن و زدن وینستون، کاملا آشکار بود.
گویی می‌دانست به زودی آن‌قدر بزرگ خواهد شد که بتواند این کار را انجام دهد.
وینستون فکر کرد: جای شکراش‌ باقیست‌ اسلحه‌ای که پسرک در دست دارد واقعی نیست.
نگاه عصبی خانم پارسونز، از وینستون به‌طرف بچه‌ها و مجددا به‌طرف او چرخید.
در اتاق نشیمن روشنایی بیشتر بود و وینستون در نهایت تعجب دریافت که واقعا خطوط صورت خانم پارسونز خاک‌گرفته و غبارآلود است.
به او گفت: «خیلی سروصدا می‌کنن.
حالا که فهمیده اند نمی‌توانند به تماشای اعدام بروند، ناراحت هستند.
من که خیلی کار دارم و تام هم به موقع از سر کار برنمی‌گردد.»
پسرک با صدای وحشتناکش‌ غرید: «چرا نمی‌توانیم به دیدن مراسم اعدام برویم؟»
دخترک هم در حال جست‌وخیز شروع به تکرار کرد: «باید برویم!
باید برویم!»
وینستون به یاد آورد که آن شب قرار بود در پارک چند زندانی اوراسیایی را که متهم به جنایت جنگی شده بودند، اعدام کنند.
چنین صحنه‌هایی معمولا ماهی یک بار اتفاق می‌افتاد.
بچه‌ها همیشه برای دیدن آن جنجال به پا می‌کردند.
وینستون از خانم پارسونز خداحافظی کرد و بیرون آمد.
اما هنوز چند قدمی در راهرو پیش نرفته بود که چیزی به پشت گردنش‌ خورد و دردی کشنده در خود حس کرد.
انگار سیخ داغی در گردنش‌ فروکرده بودند.
سریع برگشت و دید که خانم پارسونز پسرش‌ را به داخل خانه می‌کشد و پسرک تیروکمانش‌ را در جیب گذاشت.
درحالی‌که در بسته می‌شد، پسرک نعره‌زنان گفت: «گلدشتاین».
اما نکته‌ای که وینستون را خیلی تحت تاثیر قرار داد وحشت مایوسانه‌ای بود که در چهره غبارآلود زن دید.
به آپارتمان که برگشت سریع از جلوی صفحه سخنگو رد شد و درحالی‌که هنوز پس‌گردنش‌ را می‌مالید، سر میز نشست.
موسیقی‌ای که از صفحه سخنگو پخش می‌شد، متوقف شده بود.
به‌جای آن صدای قاطع یکی از مقامات ارتشی، با نوعی رضایت سبعانه، مشغول خواندن گزارشی از تجهیزات یک دژ شناور جدید بود که به تازگی بین ایسلند و جزایر فارو لنگر انداخته بود.
وینستون با خود فکر کرد زن بیچاره با این بچه‌ها چه زندگی سرسام‌آوری دارد.
یکی دو سال دیگر ممکن بود همین بچه‌ها رفتار مادر خودشان را هم برای یافتن نشانه‌های رفتار غیرقانونی زیر نظر بگیرند.
این روزها تقریبا همه بچه‌ها وحشتناک شده بودند.
از همه بدتر این بود که ازطریق تشکیلاتی مانند انجمن جاسوسان به شکلی سازمان‌یافته، تبدیل به بچه‌هایی بی‌رحم و غیرقابل‌کنترل می‌شدند و درعین‌حال هیچ تمایلی به شورش دربرابر قوانین و مقررات حزب از خود نشان نمی‌دادند.
برعکس، حزب و هر چیزی که به آن مربوط می‌شد را، با جان و دل ستایش می‌کردند.
آوازها، رژه‌ها، شعارها، راه‌پیمایی‌ها، مشق نظامی با اسلحه‌های غیرواقعی، سردادن شعارها و پرستش برادر بزرگ، همه و همه به نظر آنها نوعی بازی باشکوه بود.
خشم و درنده‌خویی آنان به‌سمت خارج هدایت می‌شد، برضد دشمنان کشور، برعلیه بیگانگان، خائنان، خرابکاران و مجرمان فکری.
برای افراد بالای سی سال، ترس از فرزندان امری عادی شده بود.
این ترس دلیل خوبی هم داشت زیرا هفته‌ای نبود که روزنامه تایمز خبری درباره استراق‌سمع یکی از این خبرچین‌های کوچولو– که آنها کلمه «کودک قهرمان» را برایش‌ به کار می‌بردند– چاپ نکند که با شنیدن گفته‌های ننگ‌آور والدین خود، آنها را به پلیس افکار معرفی کرده بود.
اثر سوزش گلوله تیرکمان از بین رفته بود.
درحالی‌که نمی‌دانست چیز دیگری برای یاداشت در دفتر به ذهنش‌ می‌رسد یا نه، قلم را با اکراه برداشت.
ناگهان دوباره فکرش‌ به‌طرف ابراین کشیده شد.
سال‌ها پیش– چند سال پیش بود؟
شاید حدود 7 سال پیش– خواب دیده بود که در تاریکی قیرگون اتاقی راه می‌رود.
کسی که در سمت راستش‌ نشسته بود زیر گوش او گفته بود: «در جایی که دیگر اثری از تاریکی نیست همدیگر را ملاقات خواهیم کرد.»
این کلمات خیلی آرام و تقریبا تصادفی بیان شده بودند.
یک جمله معمولی بود، نه یک دستور.
او بدون آنکه توقف کند به راه خود رفته بود.
نکته جالب این بود که در آن لحظه، در رویا، این کلمات تاثیر چندانی بر او نگذاشته بودند.
بلکه مدتی بعد و به تدریج برایش‌ اهمیت یافتند.
او نه‌فقط به یاد نمی‌آورد اولین بار که ابراین را دیده بود قبل یا بعداز این رویا بود؛ بلکه حتی نمی‌دانست چه موقع برای اولین بار تشخیص داده بود که صدای درون رویایش‌ متعلق به ابراین است.
اما به‌هرحال هویت او را شناخته بود.
ابراین بود که در خواب با او حرف زده بود.
وینستون هیچ‌گاه، حتی بعداز برخورد رودرروی امروز نتوانسته بود با اطمینان بگوید ابراین دوست است یا دشمن.
البته این مسئله چندان اهمیتی نداشت.
بین آنها درک واحدی وجود داشت که بسیار برتر از احساس محبت و دوستی یا همسنگربودن بود.
او گفته بود: «در جایی که دیگر اثری از تاریکی نیست، با همدیگر ملاقات خواهیم کرد.»
وینستون معنی آن را نمی‌دانست اما مطمئن بود که به‌هرحال به واقعیت می‌پیوندد.
در همین لحظه صدای صفحه سخنگو قطع شد.
صدای گوشنواز و واضح ترومپت در فضای راکد جریان یافت.
بعد صدایی گوشخراش گفت:
توجه!
لطفا توجه کنید!
یک خبر کوتاه از جبهه مالابار هم‌اکنون به دست ما رسید.
نیروهای ما در جنوب هند به پیروزی باشکوهی دست یافته اند.
می‌توان گفت این عملیات می‌تواند جنگ را تا حدود قابل‌قبولی به انتهای خود نزدیک کند.
خبرها حاکی از آن است که…
وینستون اندیشید اخبار بدی در راه است.
گوینده اخبار بعداز ذکر جزئیات وحشتناک نابودی ارتش اوراسیا، تعداد زیاد کشته‌ها و اسیران، اطلاعیه‌ای را خواند که براساس آن از هفته بعد جیره شکلات از سی گرم به بیست گرم کاهش می‌یافت.
وینستون درست حدس زده بود.
مجددا آروغ زد.
اثر جین در حال ازبین‌رفتن بود و تنها احساس سبکی به جا گذاشته بود.
صفحه سخنگو– یا به‌منظور جشن‌گرفتن پیروزی و یا برای فراموش‌کردن کاهش جیره شکلات– بی‌مقدمه سرود «اوشنیا، این به‌خاطر توست‌» را پخش کرد و در این‌جور مواقع همه باید خبردار می‌ایستادند.
سرود «اوشنیا, این به‌خاطر توست‌», جای خود را به موزیک ملایم‌تری داد.
وینستون که همچنان پشت به صفحه سخنگو داشت، به‌سمت پنجره رفت.
هوا هنوز سرد و صاف بود.
جایی در دوردست، یک بمب موشکی با صدایی خفه و غرشی تکان‌دهنده منفجر شد.
هر هفته حدود بیست یا سی عدد از آنها را برروی لندن می‌ریختند.
آن پایین توی خیابان، باد پوستر پاره را پس‌وپیش می‌کرد و کلمه اینگسوس به تناوب پیدا و پنهان می‌شد.
اینگسوس.
اصول مقدس اینگسوس.
زبان نوین، دوگانه‌باوری، ناپایداری گذشته.
احساس می‌کرد درمیان جنگل‌های کف دریا سرگردان است و در دنیایی مهیب که خودش هیولای آن است، گم شده است.
تنها بود.
گذشته مرده بود.
آینده غیرقابل‌تصور بود.
چه‌گونه می‌شد اطمینان یافت که حداقل یکی از انسان‌های دوروبرش‌ طرف اوست‌؟
و چه‌طور می‌شد دانست که سلطه حزب برای همیشه پایدار نخواهد ماند؟
به‌جای جواب, چشمش‌ به سه شعار روی دیوار سفید وزارت حقیقت افتاد: جنگ صلح است آزادی بردگی است نادانی توانایی است.
یک سکه بیست‌وپنج‌سنتی از جیبش‌ درآورد.
روی آن هم با حروف بسیار ریز همان شعارها نوشته شده بود و در روی دیگر سکه تصویر برادر بزرگ حک شده بود.
حتی چشم‌های تصویر روی سکه هم آدم را دنبال می‌کرد.
روی سکه‌ها، روی مهرها، روی جلد کتاب‌ها، پرچم‌ها، پوسترها و کاغذ روی پاکت سیگار– همه جا.
همیشه چشم‌ها تو را زیر نظر دارند و صداهایشان‌ در گوش می‌پیچد.
خواب یا بیدار، در حال کار یا خوردن، داخل خانه یا بیرون، در حمام یا تختخواب– راه گریزی نبود.
هیچ چیز جز چند سانتیمتر مکعب فضای درون مغزت‌ مال خودت نبود.
آفتاب چرخیده بود و پنجره‌های بی‌شمار وزارت حقیقت، که دیگر نوری از آنها بیرون نمی‌تابید همچون روزنه‌های یک قلعه دلگیر به نظر می‌رسیدند.
دربرابر ساختمان هرمی‌شکل عظیم، دلش‌ به لرزه افتاد.
مستحکم‌تر از آن بود که بتوان به آن یورش برد.
هزار بمب و موشک هم نمی‌توانست آن را فروبریزد.
دوباره از این فکر که نمی‌دانست این مطالب را برای چه کسی می‌نویسد، حیرت‌زده شد.
برای آینده، برای گذشته– برای زمانی خیالی.
چیزی که دربرابرش‌ قرار داشت نه مرگ، بلکه نابودی کامل بود.
دفتر خاطرات به خاکستر تبدیل می‌شد و خودش را هم سربه‌نیست می‌کردند.
تنها کسانی که نوشته‌های او را قبل‌از محوشدن از صفحه روزگار می‌خواندند, پلیس‌های افکار بودند.
وقتی‌که هرگونه ردپایی از انسان و حتی یادداشتی معمولی که بر تکه‌ای کاغذ نگاشته شده است، کاملا از بین برود، دیگر چگونه می‌توان به آینده دل بست؟
صفحه سخنگو ساعت دو بعدازظهر را اعلام کرد.
تا ده دقیقه دیگر باید از خانه بیرون می‌رفت.
تا ساعت دو و نیم باید به سر کارش‌ برمی‌گشت.
عجب اینکه صدای ساعت را مانند ضربان قلب دوم در بدن خود احساس می‌کرد.
او شبح تنهایی بود و حقیقتی را بیان می‌کرد که شاید هیچ کس آن را هیچ وقت نمی‌شنید.
اما تاوقتی به بیان حقیقت ادامه می‌داد، به طرز مبهمی تداوم آن پایدار می‌ماند.
همین‌قدر که از رسالت حفظ این میراث انسانی آگاه باشد، کافی بود و نیازی نبود تلاش کند تا دیگران صدایش‌ را بشنوند.
به‌طرف میز برگشت، قلم را در جوهر فروبرد و نوشت:
از عصر یکسانی و عدم‌تفاوت، از دوران انزوا، از عصر برادر بزرگ، از عصر دوگانه‌باوری، به آینده یا به گذشته، به زمانی که تفکر آزاد است، و انسان‌ها با یکدیگر متفاوت هستند و تنها زندگی نمی‌کنند– به زمانی که حقیقت وجود دارد و آنچه را انجام می‌گیرد نمی‌توان مانع شد– سلام!
پیش خود فکر کرد که قبلا مرده است.
به نظرش‌ می‌آمد حال که تنظیم افکارش‌ را آغاز کرده است قدم سرنوشت‌سازی را در زندگی خود برداشته است.
پیامد هر عملی در خود آن عمل موجود است.
نوشت:
جرایم فکری منجر به مرگ نمی‌شوند، جرایم فکری خود مرگ هستند.
حال که دیگر خود را مرده به حساب می‌آورد مسئله بسیار مهم این بود که تا جایی که می‌تواند بیشتر زنده بماند.
دو انگشت دست راستش‌ جوهری شده بود و این از همان جزئیات کوچکی بود که آدم را لو می‌دهد.
ممکن بود یک آدم فضول سرسپرده در وزارتخانه «شاید یک زن، کسی مانند آن زن موحنایی یا دختر مومشکی از بخش ادبیات داستانی» توجهش‌ به این نکته جلب می‌شد که چرا او در ساعت ناهار چیز می‌نوشته، چرا از یک قلم قدیمی استفاده کرده و چه می‌نوشته است و بعد هم موضوع را به واحد مربوط گزارش می‌داد.
به دستشویی رفت و با صابون زمخت قهوه‌ای‌رنگ که مثل سمباده پوست را می‌خراشید و برای منظور او کاملا مناسب بود، لکه جوهر را از انگشتانش‌ کاملا زدود.
دفتر خاطرات را در کشو گذاشت.
مخفی‌کردن آن کاملا بیهوده بود، اما حداقل می‌توانست بفهمد که به وجود آن پی برده اند یا نه.
اگر تار مویی لای صفحات می‌گذاشت موضوع را می‌فهمیدند.
بنابراین با نوک انگشت مقدار کمی گردوخاک سفید را برداشت و به گوشه جلد دفتر مالید.
حالا اگر دفتر را برمی‌داشتند حتما خاک‌ها می‌ریخت.
وینستون خواب مادرش‌ را می‌دید.
به نظر خودش, زمانی‌که مادرش‌ ناپدید شده, او ده, یازده سال داشته است.
او زنی بلندقد و باوقار بود, موجودی نسبتا ساکت با حرکاتی متین و موهایی بور که رنگشان‌ خیره‌کننده بود.
پدرش‌ تا آنجا که به یاد داشت سیه‌چرده و لاغر بود, همیشه لباس‌های کاملا تیره می‌پوشید( وینستون خصوصا کف کفش‌های او را به یاد داشت که خیلی نازک بود) و عینک می‌زد.
هر دوی آنها بدون شک در یکی از بزرگ‌ترین پاکسازی‌های دهه پنجاه ناپدید شده بودند.
در آن لحظه مادرش‌ در جایی خیلی پایین‌تر از او بود و خواهر کوچک‌ترش‌ را در آغوش داشت.
تنها چیزی که از خواهرش‌ به یاد داشت موجودی ریز و ضعیف و همیشه ساکت بود که چشم‌های درشتی داشت.
مادر و خواهرش‌ هر دو از پایین به او نگاه می‌کردند.
در مکانی فرودست بودند– شاید ته یک چاه یا یک گودال خیلی عمیق– و دائم پایین و پایین‌تر می‌رفتند.
آنها در اتاق بزرگ یک کشتی در حال غرق‌شدن بودند و ازمیان تیرگی آب‌ها به او نگاه می‌کردند.
کشتی هنوز از آب پر نشده بود و آنها هنوز می‌توانستند یکدیگر را ببینند.
اما چند لحظه دیگر دردرون آب‌های سبزرنگی که آنها را برای همیشه در خود پنهان می‌کرد غرق می‌شدند.
او خودش آن بالا بیرون از آب و روشنایی بود درحالی‌که آنها پایین به‌سوی مرگ می‌شتافتند.
آنها آن پایین بودند فقط به‌خاطراینکه او آن بالا بود و این موضوع را هم خودش می‌دانست و هم آنها, این را در چشم‌های آنان می‌توانست ببیند.
در قلب و نگاه آنها هیچ نشانی از سرزنش نبود, فقط این یقین در نگاه آنان موج می‌زد که باید بمیرند تا او زنده بماند.
و این بخشی از قانون اجتناب‌ناپذیر امور است.
او نمی‌توانست به یاد بیاورد که چه اتفاقی افتاده است, اما در رویای خود می‌دانست که زندگی مادر و خواهرش‌ به نحوی فدای زندگی او شده است.
این رویا از آن‌دست رویاهایی بود که علی‌رغم دارابودن ویژگی‌های رویا, به گونه‌ای تداوم زندگی آگاهانه فرد نیز بود.
در این‌گونه رویاها انسان متوجه افکار و حقایقی می‌شود که در بیداری هم معتبر و قابل‌قبول هستند.
نکته‌ای که ناگهان به مغز وینستون خطور کرد این بود که مرگی چنان غم‌انگیز و دردناک که سی سال پیش برای مادرش‌ اتفاق افتاد, در این زمان دیگر امکان نداشت اتفاق بیفتد.
او دریافت که غم و اندوه مربوط به گذشته‌هاست‌, زمانی که هنوز زندگی خصوصی, عشق و دوستی مفهوم داشت و اعضای یک خانواده بی آنکه نیاز به دانستن دلیل داشته باشند از هم پشتیبانی می‌کردند.
خاطره مادرش‌ قلب او را جریحه‌دار کرد زیرا مادرش‌ به‌خاطر عشق به او, جان باخته و او آن‌قدر جوان و خودخواه بود که نتوانسته بود محبت‌های او را جبران کند.
مادرش‌ خود را به نوعی قربانی مفهومی از صداقت کرد که برایش‌ جنبه درونی و تغییرناپذیر داشت, و وینستون از چندوچون ماجرا چیزی به یاد نداشت.
ولی می‌دانست که این روزها چنین چیزهایی دیگر اتفاق نمی‌افتد.
این روزها فقط ترس, تنفر و درد وجود داشت ولی عواطف و رنج‌های عمیق هیچ ارج و منزلتی نداشتند.
گمان می‌کرد تمام چیزها را در چشم‌های گشوده مادر و خواهرش‌ می‌دید که از درون آب‌های سبز, چندین متر پایین‌تر از او و در حال غرق‌شدن به او می‌نگریستند.
ناگهان خود را ایستاده درمیان زمین چمنی شاداب در بعدازظهر تابستان دید که اشعه مایل خورشید همه چیز را به رنگ طلایی درآورده بود.
منظره‌ای که به آن نگاه می‌کرد آن‌قدر در خواب‌هایش‌ تکرار می‌شد که تردید داشت آن را در واقعیت دیده بود یا نه.
در عالم بیداری آن را «سرزمین طلایی» می‌نامید.
علفزار خرگوش‌زده قدیمی بود که در آن ردپاهایی پراکنده همراه‌با چند سوراخ موش در اینجا و آنجا دیده می‌شد.
در حاشیه ناهموار روبرو شاخه‌های درختان نارون با وزش نسیم تکان ملایمی می‌خوردند و توده برگ‌هایشان‌ چون گیسوی زنان این‌سو و آن‌سو می‌رفت.
جایی در همان نزدیکی, ولی دور از دید, جویبار کوچکی زیر درختان بید روان بود که ماهی‌های شبوط در آن شنا می‌کردند.
دختر مومشکی از وسط مرتع به‌سمت او می‌آمد.
با یک حرکت لباس‌هایش‌ را از تن پاره کرد و با نفرت به کناری انداخت.
بدنش‌ سفید و نرم بود, ولی هیچ تمایلی را در او برنمی‌انگیخت؛ در واقع حتی نگاهی هم به بدن دختر نینداخت.
ولی رفتار دختر در آن لحظه که لباس‌هایش‌ را دور می‌انداخت برایش‌ جالب بود.
متانت و بی‌پروایی رفتار دخترک انگار تمامی یک فرهنگ و سیستم فکری را نابود می‌کرد.
گویی همین یک حرکت باشکوه می‌توانست برادر بزرگ, حزب و پلیس افکار را به دیار عدم بفرستد.
این حرکت هم متعلق به زمان‌های گذشته بود.
لحظه‌ای بعد وینستون در حالی از خواب بیدار شد که کلمه «شکسپیر» بر لبانش‌ بود.
صفحه سخنگو در حال پخش سوت کرکننده‌ای بود که به مدت سی ثانیه به طور یکنواخت ادامه یافت.
ساعت هفت و ربع و هنگام بیداری کارمندان ادارات بود.
وینستون عریان از رختخواب بیرون آمد( زیرا اعضای ساده حزب هر سال فقط یک کوپن سه‌هزارتایی برای لباس دریافت می‌کردند و یک دست لباس خواب 600 تا قیمت داشت) و زیرپوش کهنه و زیرشلواریاش‌ را ازروی صندلی برداشت.
نرمش صبحگاهی سه دقیقه دیگر شروع می‌شد.
لحظه‌ای بعد حمله شدید سرفه باعث شد تا کمر خم شود.
این حمله تقریبا همیشه بعداز بیدارشدن از خواب به او دست می‌داد و طوری ریه‌هایش‌ را تخلیه می‌کرد که می‌بایست به پشت می‌خوابید و چند نفس عمیق می‌کشید.
رگ‌هایش‌ از شدت سرفه متورم شده بود و زخم واریس پایش‌ درد گرفته بود.
صدای گوشخراش زنی به گوش رسید: «گروه سی تا چهل!
گروه سی تا چهل!
لطفا سر جاهای خود قرار بگیرید.
گروه سی تا چهل!»
وینستون از جا جست و درمقابل صفحه سخنگو خبردار ایستاد.
روی صفحه تصویر زنی جوان, لاغر ولی عضلانی, با نیم‌تنه نظامی و کفش‌های ورزشی ظاهر شده بود.
زن با صدای بلند گفت: «دست‌ها از آرنج باز و بسته, با من بشمارید.
یک, دو, سه, چهار!
یک, دو, سه, چهار!
بجنبید رفقا!
کمی جون‌دارتر!
یک, دو, سه, چهار!…»
درد ناشی از سرفه, تاثیر رویا را از خاطر وینستون نزدوده بود و حرکات موزون نرمش نیز به نحوی آن را به یادش‌ می‌آورد.
همان‌طور که بدون اراده دست‌هایش‌ را باز و بسته می‌کرد و چهرهاش‌ را با ظاهری شاداب که اقتضای شرایط نرمش بود, آراسته بود, افکارش‌ درپی بازگشت به خاطرات مبهم اوایل کودکی بود.
کاری فوق‌العاده مشکل.
همه حوادث اواخر دهه پنجاه محو و مبهم بودند.
ازآنجاکه هیچ‌نوع مدرکی برای مراجعه وجود نداشت, حتی طرح کلی زندگی شخصی فرد نیز گنگ و نامشخص بود.
ممکن بود حوادثی را به یاد بیاوری که اصلا اتفاق نیفتاده بودند, یا جزئیات وقایعی را به یاد بیاوری ولی نتوانی از موضوع کلی آنها سر دربیاوری.
و یا دوره‌های زمانی بلندی در میانه بود که اصلا هیچ چیز از آنها به یاد نداشت.
همه چیز در آن دوران با حال فرق داشت.
حتی نام کشورها و شکل آنها برروی نقشه با امروز فرق داشت.
مثلا «پایگاه هوایی شماره یک» آن روزها به این نام نبود, آن را انگلستان یا بریتانیا می‌نامیدند.
ولی درمورد لندن, تقریبا مطمئن بود که همیشه به همین نام خوانده می‌شده است.
وینستون نمی‌توانست به طور مشخص زمانی را به یاد بیاورد که کشورش‌ در حال جنگ نبوده باشد.
اما معلوم بود در زمان کودکیاش‌ دورانی نسبتا طولانی در صلح زندگی می‌کرده اند, زیرا یکی از قدیمی‌ترین خاطراتش‌ مربوط به یک حمله هوایی می‌شد که برای همگان تعجب‌آور بود.
احتمالا زمانی بود که بمب اتمی را برروی کال‌چستر انداختند.
او خود حمله هوایی را به یاد نمی‌آورد.
ولی به یاد داشت که پدرش‌ دست او را در دست داشت و با عجله از پلکانی مارپیچ که درزیر پا جرق‌جروق می‌کرد پایین رفته بودند و او آن‌قدر خسته شده بود که عاقبت مجبور شدند بایستند و استراحت کنند.
مادرش‌ نیز با آن رفتار متین و دلپذیر به‌دنبالشان‌ رفته بود.
خواهر کوچکش‌ در بغل مادر بود– و یا شاید هم مادرش‌ فقط بسته‌ای پتو در دست داشت.
او تردید داشت که آیا در آن زمان خواهرش‌ متولد شده بود یا نه.
سرانجام سر از یک ایستگاه مترو درآوردند که مکانی شلوغ و پرجمعیت بود.
عده زیادی روی زمین سنگفرش‌شده و برخی دیگر چسبیده به یکدیگر روی تخت‌های فلزی دوطبقه نشسته بودند.
او و پدر و مادرش‌ برای خود جایی روی زمین پیدا کردند.
نزدیک آنها یک زن و مرد پیر پهلوی هم برروی تختی نشسته بودند.
پیرمرد لباس آراسته تیره‌ای به تن داشت و یک کلاه سیاه پارچه‌ای, موهای کاملا سفیدش‌ را به عقب کشیده بود؛ چهرهاش‌ سرخ بود و چشمان آبی‌رنگش‌ مملو از اشک بود.
بوی تند جین از او برمی‌خاست, انگار به‌جای عرق تن, از بدنش‌ مشروب تراوش می‌کند و اشکی که در چشم‌هایش‌ جمع شده عصاره خالص آن است.
باوجوداینکه کمی مست بود, ولی غمی سنگین و غیرقابل‌تحمل او را عذاب می‌داد.
وینستون در عالم بچگی فهمید که اتفاق وحشتناکی رخ داده است, چیزی که قابل بخشش یا درمان نبود.
به نظر می‌رسید می‌داند موضوع از چه قرار است.
کسی که پیرمرد خیلی دوستش‌ داشت, شاید دختر کوچولویی که نوه او بوده, کشته شده بود.
پیرمرد هر چند دقیقه تکرار می‌کرد:
ما نباید به او اعتماد می‌کردیم.
من گفتم, مگه نه خانم؟
این هم نتیجه اعتماد به او.
چه‌قدر گفتم.
ما نباید به آدم‌های رذل اعتماد می‌کردیم.
اما وینستون نمی‌توانست به یاد بیاورد که آن آدم‌های رذل چه کسانی بودند.
از همان زمان, جنگ به معنای واقعی همواره ادامه داشت, گرچه به سخن دقیق‌تر همیشه به همان شکل اولیه نبود.
طی دوران کودکیش‌ چندین ماه شهر لندن کانون جنگ‌های خیابانی بود و او صحنه‌هایی از آن را به خوبی به یاد داشت.
اما ازآنجاکه هیچ مدرکی وجود نداشت و حتی صحبتی درباره حکومتی به‌غیراز حکومت فعلی نمی‌شد, بررسی تاریخ آن دوران و اینکه بتوان گفت در هر زمان چه کسی برعلیه دیگری می‌جنگید به کلی ناممکن بود.
مثلا همین حالا در سال 1984( اگر واقعا 1984 بود), اوشنیا با اوراسیا در جنگ بود و با ایستاسیا هم‌پیمان بود.
در تمام اظهارنظرهای رسمی و غیررسمی به‌هیچ‌وجه نمی‌پذیرفتند که روزگاری این سه قدرت نسبت‌به یکدیگر در وضعیتی متفاوت با امروز بوده اند.
در واقع, وینستون به خوبی می‌دانست که همین چهار سال پیش بود که اوشنیا با ایستاسیا در جنگ با اوراسیا متحد بود.
اما این موضوع را هم دزدکی به خاطر سپرده بود زیرا حافظه او به حد مطلوب تحت نظارت نبود.
به طور رسمی حکومت اوشنیا هرگز متحدان خود را تغییر نداده بود.
اگر اوشنیا با اوراسیا در جنگ بود: پس همیشه همین‌طور بوده است.
دشمن فعلی همیشه خود شیطان بود و به‌تبع این امر هرگونه توافقی در گذشته یا آینده با وی محال بود.
وینستون همان‌طور که شانه‌هایش‌ را به سختی به عقب می‌کشید( درحالی‌که دست‌هایش‌ را برروی ران‌ها قرار داده بود بدن را از کمر می‌چرخاند, نرمشی که فکر می‌کرد برای عضلات پشت مناسب است) برای هزارمین بار به یاد آورد که ترسناک‌ترین چیز این بود که همه این مسائل حقیقت داشته باشد.
اگر حزب می‌توانست در حوادث گذشته دخل‌وتصرف کند و بگوید فلان یا بهمان واقعه رخ نداده است مطمئنا چنین چیزی از خود شکنجه و مرگ بدتر بود.
حزب می‌گفت اوشنیا هرگز با اوراسیا هم‌پیمان نبوده است.
او, وینستون اسمیت, می‌دانست فقط چهار سال از اتحاد اوشنیا و اوراسیا می‌گذرد.
اما این اطلاعات در کجا ذخیره شده بود؟
فقط در ذهن او که به‌هرحال خیلی زود معدوم می‌شد.
اگر بقیه مردم دروغ حزب را می‌پذیرفتند– اگر تمام مدارک با هم جور و یک چیز را نشان می‌داد– آن وقت دروغ به تاریخ راه می‌یافت و به حقیقت بدل می‌شد.
شعار حزب این بود: «هر کس گذشته را در دست بگیرد, آینده را در دست دارد, هر کس حال را در دست بگیرد, گذشته را در دست دارد.»
و به‌این‌ترتیب, گذشته, گرچه در اصل قابل‌تغییر بوده, ولی هرگز تغییر نکرده بود.
از ازل تا ابد حقیقت همان چیزی بوده که الان هست.
خیلی ساده بود.
تنها چیزی که لازم بود پیروزی‌های پایان‌ناپذیر بر حافظه بود.
به این کار «کنترل واقعیت» می‌گفتند؛ و در زبان نوین، «دوگانه‌باوری».
صدای مربی ورزش این بار صمیمانه‌تر گفت: «آزاد بایستید!»
وینستون دست‌هایش‌ را به پایین رها کرد و ریه‌ها را از هوا پر کرد.
ذهنش‌ به‌سوی دنیای پیچیده دوگانه‌باوری کشیده شد.
دانستن و ندانستن, آگاهی از صداقت کامل و گفتن دروغ‌های ساختگی, اعتقاد هم‌زمان به دو عقیده که یگدیگر را خنثی می‌کردند درحالی‌که می‌دانی متضاد هم هستند, استفاده از منطق علیه منطق, ادعای پایبندی به اخلاق و زیر پا گذاشتن آن, اعتماد به ناممکن‌بودن دمکراسی و پذیرش حزب به‌عنوان پاسدار دمکراسی, فراموش‌کردن هرآنچه لازم است به فراموشی سپرده شود و باز در موقع لزوم آن را به‌یادآوردن و مجددا به‌فراموشی‌سپردن و بالاتر از همه به‌کاربستن همین فرایند درمورد خود– که نشان‌دهنده نهایت هوشمندی بود: به شیوه‌ای آگاهانه القای ناآگاهی کردن و بعد یک بار دیگر, ناآگاه‌شدن از هیپنوتیزمی که درمورد خود انجام داده ای.
حتی برای درک کلمه «دوگانه‌باوری» می‌بایست از دوگانه‌باوری استفاده می‌شد.
مربی باز خواهان توجه ورزشکاران شد.
«و حالا بگذارید ببینم چه کسی می‌تواند پنجه پایش‌ را لمس کند!»
بعد با اشتیاق ادامه داد: «رفقا, لطفا درست از ناحیه کمر خم شوید.
یک– دو!
یک– دو!…»
وینستون از این نرمش متنفر بود.
زیرا از پاشنه‌های پایش‌ تا باسنش‌, سرتاسر درد می‌گرفت و سرانجام هم باعث یک حمله سرفه دیگر می‌شد.
حالت لذت‌بخشی که از تمرکز ذهنی به او دست داده بود, از بین رفت.
پیش خود اندیشید: گذشته فقط تغییر نکرده بلکه نابود شده بود.
زیرا لازمه اینکه بتوان واقعیتی هرچند انکارناپذیر را به اثبات رساند این است که مدرکی خارج‌از حافظه فرد برایش‌ وجود داشته باشد.
سعی کرد به خاطر بیاورد در چه سالی اولین بار درباره برادر بزرگ چیزی شنیده بود.
گمان می‌کرد حول‌وحوش سال‌های دهه شصت بوده است ولی اطمینان نداشت.
البته در تاریخچه حزب, برادر بزرگ‌تر را همچون کسی معرفی می‌کردند که از نخستین روزهای انقلاب رهبر و پاسدار انقلاب بود.
دلاوری‌های او را به تدریج از نظر زمانی آن‌قدر عقب می‌بردند تا به زمانی باورنکردنی مثلا دهه چهل یا سی برسد.
یعنی زمانی که هنوز سرمایه‌دارها با آن کلاه‌های سیلندری سوار بر ماشین‌های زیبا یا درشکه‌های اسبی با دیوارهای شیشه‌ای در خیابان‌های لندن رفت‌وآمد می‌کردند.
هیچ‌ کس نمی‌دانست چه مقدار از این افسانه واقعی و چه مقدار آن جعلی و ساختگی بود.
وینستون حتی نمی‌توانست به خاطر بیاورد که خود حزب در چه تاریخی تشکیل شده بود.
تصور می‌کرد کلمه اینگسوس را قبل‌از سال 1960 هرگز نشنیده بود, ولی احتمال داشت در زبان قدیم– یعنی «سوسیالیسم انگلیسی»– هم رواج داشته است.
همه چیز در هاله‌ای از ابهام فرورفته بود.
ولی بعضی کاملا بدیهی بودند.
برای مثال در تاریخچه حزب ادعا شده بود که هواپیما اختراع آنهاست‌ ولی این مسئله واقعیت نداشت.
وینستون هواپیما‌ها را از وقتی که خیلی کوچک بود به یاد می‌آورد.
اما او نمی‌توانست هیچ چیز را ثابت کند.
هیچ مدرکی نبود.
تنها یک بار در تمام عمرش‌ مدرک مستند انکارناپذیری از مغلطه در یک واقعیت تاریخی به دست آورده بود.
در آن موقع…
صدای بدعنق مربی ورزش از آن‌سوی صفحه سخنگو فریاد برآورد: «اسمیت! شماره 6079 و.
اسمیت!.
بله, شما!
لطفا بیشتر خم شوید!
بهتر از این می‌توانید انجام دهید.
شما سعی نمی‌کنید.
لطفا پایین‌تر!
بهتر شد, رفیق.
حالا همه افراد, آزاد بایستند و به من نگاه کنید.»
عرقی گرم ناگهان به بدن وینستون نشست.
ولی چهرهاش‌ حالت تصنعی خود را حفظ کرد, نه نشانه‌ای از اضطراب, نه نشانه‌ای از ناراحتی!
یک پرش کوچک چشم ممکن بود آدم را لو دهد.
ایستاده بود و مربی را تماشا می‌کرد که دست‌ها را( نه با ظرافت, ولی تا حدودی با مهارت و قدرت) به بالای سر می‌برد.
خم می‌شد و با نوک انگشتانش‌ زیر قوزک پایش‌ را لمس می‌کرد.
«رفقا!
می‌خواهم این‌جوری انجام بدهید.
دوباره به من نگاه کنید.
من سی‌ونه‌سالهام‌ و چهار تا بچه دارم.
حالا نگاه کنید.»
دوباره خم شد.
«می‌بینید که زانوهایم‌ خم نمی‌شود.
شما هم اگر بخواهید می‌توانید این کار را انجام بدهید.»
و درحالی‌که بدنش‌ را بالا می‌آورد اضافه کرد: «هر فرد زیر چهل‌وپنج سال کاملا قادر است قوزک پایش‌ را بگیرد.
هیچ‌کدام از ما توفیق جنگیدن در خط مقدم را نداریم, ولی حداقل می‌توانیم آمادگی خودمان را حفظ کنیم.
به پسرهایمان‌ در جبهه مالابار فکر کنید!
ملوان‌های دژ شناور را به یاد بیاورید که آنها چه چیزهایی را باید تحمل کنند.
حالا دوباره سعی کنید.»
و بعد با لحنی تشویق‌آمیز به وینستون گفت: «حالا بهتر شد رفیق, خیلی بهتر,» زیرا وینستون با به‌کاربستن آخرین توانش‌ توانست بعداز چند سال, بدون خم‌کردن زانو, قوزک‌های پایش‌ را لمس کند.
وینستون با کشیدن آهی عمیق و ناخودآگاه, دستگاه گفته‌نگار را به‌سمت خود کشید.
حتی اگر به صفحه سخنگو نزدیک هم بود باز نمی‌توانست کار روزانه را بدون آه‌کشیدن آغاز کند.
گردوخاک روی قسمت دهنی دستگاه را فوت کرد و عینکش‌ را به چشم زد.
سپس چهار تکه کاغذ لوله‌شده را که از غلتک لاستیکی سمت راست میزش‌ درآمده بود باز کرد و آنها را به هم سنجاق زد.
در دیوارهای اتاقک وینستون دو شیار و یک حفره وجود داشت.
در سمت راست گفته‌نگار در یک شیار غلتکی لاستیکی برای پیام‌های کتبی؛ در سمت چپ شیار و غلتکی بزرگ‌تر برای روزنامه‌ها؛ و در دیوار پهلویی, جایی در دسترس وینستون, یک شکاف مستطیل‌شکل که دریچه‌ای فلزی از آن محافظت می‌کرد.
این یکی برای دورریختن کاغذ باطله بود.
هزاران و حتی ده‌هاهزار از چنین شکاف‌هایی نه‌فقط در اتاق‌ها بلکه در فواصل کوتاهی در راهروهای سراسر ساختمان وجود داشت.
به این شکاف‌ها بنابه دلایلی لقب «دخمه خاطره» داده بودند.
هنگامی‌که کسی می‌فهمید دیگر به سندی نیاز ندارد و یا حتی این‌طرف و آن‌طرف به کاغذ مچاله‌شده‌ای برمی‌خورد, به طور خودکار دریچه نزدیک‌ترین دخمه خاطره را باز می‌کرد و کاغذ را در آن می‌انداخت.
کاغذ با جریان هوای گرم می‌چرخید و به‌سمت کوره‌های عظیمی می‌رفت که جایی در اعماق ساختمان بودند.
وینستون چهار لوله کاغذی را که باز کرده بود, بررسی کرد.
هریک از آنها حاوی پیغامی یک یا دوخطی بود که به زبان اختصاری دست‌وپاشکسته نوشته شده بود و در واقع به همان زبان قدیمی بود که هنوز در مکاتبات داخلی وزارتخانه کاربرد داشت.
پیغامها از این قرار بودند:
تایمز 84/3/17 سخنرانی ب‌ب نقص گزارش افریقا اصلاح
تایمز 83/12/19 پیش‌بینی برنامه سه‌ساله فصل چهارم 83 اشتباه چاپی اثبات مقاله فعلی
تایمز 84/2/14 وزارت فراوانی نقص سهمیه‌بندی شکلات اصلاح
تایمز 83.12.3 گزارش ب‌ب دستور روزنامه ناخوب مورداشاره فرد ناموجود اصلاح کامل پیش‌انبار تسلیم بالایی.
وینستون با خیال آسوده پیام چهارم را کنار گذاشت.
کاری پیچیده و پرمسئولیت بود که بهتر دید آخرسر به آن بپردازد.
سه تای دیگر موضوع‌های روزمره بودند, گرچه احتمالا برای انجام دومی باید چند تا از فهرست ارقام را زیرورو می‌کرد که کاری کسل‌کننده بود.
وینستون شماره‌های قبلی روزنامه تایمز را روی صفحه سخنگو گرفت و چند دقیقه بعد شماره‌های موردنظر را که درخواست کرده بود از لای غلتک لاستیکی مخصوص روزنامه بیرون آمد.
پیام‌هایی که دریافت کرده بود مربوط به مقالات و موضوع‌های خبری بودند که مقامات تشخیص داده بودند بنابه دلایلی, لازم است تغییر داده شود یا به زبان رسمی اصلاح شود.
مثلا در روزنامه تایمز به تاریخ هفدهم مارس مطلبی وجود داشت مبنی بر آنکه برادر بزرگ در سخنرانی روز قبل خود پیش‌بینی کرده بود جبهه جنوب هند آرام خواهد بود و حمله‌ای ازجانب اوراسیا در شمال افریقا شروع خواهد شد.
اما طبق شواهد, ستاد فرماندهی اوراسیا حمله خود را از جنوب هند آغاز کرد و جبهه شمال افریقا را به حال خود گذاشت.
بنابراین لازم بود این پاراگراف از سخنرانی برادر بزرگ به گونه‌ای بازنویسی می‌شد که پیش‌بینی او منطبق بر واقعیت شود.
مجددا در تاریخ نوزدهم دسامبر, تایمز پیش‌بینی رسمی درباره تولید انواع مختلف کالاهای مصرفی در فصل آخر سال 1983 را به چاپ رسانده بود که درعین‌حال فصل ششم از برنامه سه‌ساله نهم نیز بود.
مقاله فعلی شامل اظهاراتی درمورد ارقام واقعی تولید می‌شد که به طور واضح نشان می‌داد جزءبه‌جزء پیش‌بینی قبلی غلط بود.
شغل وینستون اصلاح ارقام اصلی و منطبق‌نمودن آنها با اعداد مقاله فعلی بود.
همین‌طور در پیام سوم به اشتباه بسیار ساده‌ای اشاره کرده بودند که طی دو دقیقه می‌شد آن را رفع کرد.
چندی قبل در ماه فوریه, وزارت فراوانی قول داده بود( زبان رسمی آن «تعهد بی‌قیدوشرط» بود) سهمیه شکلات تا پایان سال 1984 کاهش نخواهد یافت.
ولی آن‌طور که وینستون اطلاع داشت, قرار بود سهمیه شکلات از آخر هفته جاری از سی گرم به بیست گرم کاهش یابد.
تنها کاری که او باید انجام می‌داد این بود که هشداری به این مضمون را به‌جای تعهد قبلی جایگزین کند که مثلا ممکن است حوالی ماه آوریل مجبور به کاهش سهمیه شکلات شویم.
وینستون به‌محض رسیدگی به هریک از پیام‌ها, متن تصحیح‌شده خود را که با دستگاه گفته‌نگار تهیه می‌شد به‌همراه نسخه مربوط از روزنامه, مجددا به غلتک لاستیکی برمی‌گرداند.
سپس با حرکتی که به احتمال قوی ناخودآگاه بود, اصل پیغام و یاداشت‌های خودش را مچاله می‌کرد و در دخمه خاطره می‌انداخت تا طعمه آتش شوند.
او به‌طورکلی می‌دانست در شبکه پیچیده‌ای که غلتک‌های لاستیکی به آنجا ختم می‌شوند چه اتفاقی می‌افتد, ولی از جزئیات آن خبر نداشت.
همین‌که تصحیح همه موارد ضروری در یک شماره به پایان می‌رسید, آن شماره می‌بایست مجددا چاپ می‌شد, نسخه اصلی نابود می‌شد و نسخه تصحیح‌شده جای آن را در بایگانی می‌گرفت.
این تغییرات نه‌تنها درمورد روزنامه‌ها, بلکه درمورد کتاب‌ها, فصلنامه‌ها, جزوه‌ها, پوسترها, اعلامیه‌ها, فیلم, انواع آهنگ‌ها, کارتون, عکس و هرنوع محصول ادبی و مدرکی که ممکن بود از اهمیت سیاسی یا عقیدتی برخوردار باشد, انجام می‌شد.
روز به روز و حتی دقیقه به دقیقه گذشته را با امروز تطبیق می‌دادند.
به‌این‌طریق می‌توانستند با شواهد مستند, صحت همه پیش‌بینی‌های حزب را نشان دهند؛ آنها به‌هیچ‌وجه اجازه نمی‌دادند هیچ عنوان خبری و یا اظهارنظری که با نیازهای روز مطابقت نداشت در بایگانی بماند.
تاریخ چیزی نبود جز لوحی رنگ‌باخته که مدام آن را پاک می‌کردند و دوباره آن‌طور که لازم می‌دانستند, بازنویسی می‌کردند.
با انجام این کار ممکن نبود بتوان ثابت کرد دست‌کاری یا تقلبی صورت گرفته است.
بزرگ‌ترین قسمت در بخش اسناد دربرگیرنده افرادی بود که وظیفهشان‌ جستجو و جمع‌آوری همه نسخه‌های کتاب‌ها, روزنامه‌ها و سایر اسنادی بود که تغییر یافته بودند و لازم بود معدوم شوند.
این بخش از اداره حتی از قسمتی که وینستون در آن کار می‌کرد, بزرگ‌تر بود.
نسخه‌هایی از روزنامه تایمز بود که به‌دلیل تغییر صف‌آرایی سیاسی, یا اشتباه در پیش‌بینی‌های برادر بزرگ بارها و بارها دوباره‌نویسی شده بود و همچنان با داشتن تاریخ اصلی خود در بایگانی محفوظ بود و هیچ نسخه دیگری که با آنها متناقض باشد, وجود نداشت.
کتاب‌ها هم به‌همین‌ترتیب جمع‌آوری, بازنویسی و بدون استثنا مجددا چاپ می‌شد, بدون اینکه حتی به تغییرات آن اقرار کنند.
حتی در دستورهای کتبی که وینستون دریافت می‌کرد و همه را پس‌از رسیدگی بدون کم‌وکاست نابود می‌کرد, هرگز چه به صورت صریح یا ضمنی به سندسازی اشاره‌ای نمی‌کردند, همیشه این‌گونه مطرح می‌شد که جاافتادگی, اشتباه چاپی, خطا و یا نقل‌قول غلطی صورت گرفته است که صرفا به‌خاطر دقت در درستی کار باید تصحیح شود.
وینستون در همان حال که مشغول تنظیم مجدد ارقام مربوط به وزارت فراوانی بود با خود اندیشید, این کار در حقیقت سندسازی هم نیست.
فقط جابجاکردن یک‌سری پرت‌وپلا با یک‌سری پرت‌وپلای دیگر بود.
بیشتر موضوع‌هایی که با آنها سروکار داشت نه ارتباطی با دنیای واقعی داشتند, نه حتی ربطی به یک دروغ صریح.
آمارهای اصلاح‌شده به اندازه آمارهای اصلی واهی بودند.
در اکثر اوقات از وینستون انتظار داشتند که آمار و ارقام را به ابتکار خودش دست‌کاری و اصلاح کند.
مثلا در اظهار نظر وزارت فراوانی تخمین زده بودند که میزان تولید پوتین برای یک فصل بالغ بر صدوچهل‌وپنج‌میلیون جفت خواهد شد.
تولید واقعی ششصدودومیلیون جفت بود.
ولی وینستون در بازنویسی, تخمین وزارت فراوانی را به پنجاه‌وهفت‌میلیون تبدیل کرد تا طبق معمول بتوانند ادعا کنند میزان تولید از سهمیه درنظرگرفته‌شده بالاتر بوده است.
به‌هرحال هیچکدام از ارقام ششصدودومیلیون, پنجاه‌و‌هفت‌میلیون و یا صدوچهل‌وپنج‌میلیون به حقیقت نزدیک نبود.
بلکه به احتمال زیاد اصلا پوتینی تولید نشده بود.
و به احتمال قوی‌تر هیچ‌ کس از میزان تولید کفش اطلاع نداشت, اصولا برای کسی اهمیت هم نداشت.
تنها چیزی که همه می‌دانستند این بود که در هر فصل برروی کاغذ تعداد سرسام‌آوری کفش تولید می‌شد, درحالی‌که شاید نیمی از جمعیت اوشنیا پابرهنه بودند.
درمورد سایر واقعیت‌های ثبت‌شده نیز, چه بزرگ چه کوچک, وضع به همین منوال بود.
همه چیز در جهانی از ابهام کم‌رنگ می‌شد تا جایی که حتی از درستی تاریخ روز نیز مطمئن نبودی.
وینستون نگاهی به سالن انداخت.
در اتاقک مشابهی در طرف دیگر سالن مرد ریزنقشی به نام تیلاتسون کار می‌کرد که ظاهری شسته‌رفته و کمی ته‌ریش داشت.
او درحالی‌که روزنامه تاشده‌ای روی پایش‌ بود و دهانش‌ را کاملا به میکروفن گفته‌نگار نزدیک کرده بود, بی‌وقفه مشغول کار بود.
انگار می‌خواست آنچه را که می‌گوید به صورت رازی بین خودش و صفحه سخنگو بماند.
در این موقع سرش‌ را بالا آورد و وینستون با دیدن برق عینکش‌ متوجه نگاه او شد.
وینستون شناخت کمی از تیلاتسون داشت و نمی‌دانست برای چه کاری استخدام شده است.
کارمندان بخش اسناد حاضر نبودند به راحتی درباره کارشان‌ صحبت کنند.
در سالن طویل و بدون‌پنجره‌ای که اتاقک‌های کارمندان در آن قرار داشتند با آن صدای خش‌خش کاغذ و همهمه صداهایی که در گفته‌نگار سخن می‌گفتند ده‌ها نفر از افراد را حتی به نام نمی‌شناخت و فقط رفت‌وآمدشان‌ را در راهروها می‌دید یا در مراسم دودقیقه‌ای ابراز تنفر شاهد حرکاتشان‌ بود.
او می‌دانست که در کابین پهلویی او, زن موحنایی کوچک‌اندام هم مشغول یافتن و پاک‌کردن نام افراد سربه‌نیست‌شده از مطبوعات بود.
زیرا می‌بایست هیچ نشانی از موجودیت آنها باقی نمی‌ماند.
ازآنجاکه شوهر خود او هم دو سال قبل سربه‌نیست شده بود, خوب از عهده این کار برمی‌آمد.
چند اتاقک آن‌طرف‌تر آدمی دست‌وپاچلفتی, آرام و خیال‌پرداز به نام آمپل‌فورت کار می‌کرد که گوش‌های پرمویی داشت و استعداد عجیبی در دست‌کاری‌کردن وزن و قافیه اشعار داشت.
کار او نوشتن نسخه‌های تحریف‌شده «یا به قول خودشان نسخه نهایی» شعرهایی بود که از نظر عقیدتی توهین‌آمیز و مشکل‌دار بودند ولی به دلایلی قرار بود در منتخب آثار و یا جنگ‌های ادبی و غیره باقی بمانند.
همه این سالن با حدود پنجاه کارمندش‌ فقط زیرمجموعه یا جزئی از تشکیلات غول‌آسای بخش اسناد بود.
بیرون از اینجا, در طبقات بالا و پایین خیل کارمندان دیگری مشغول انجام کارهایی بودند که از نظر تنوع غیرقابل‌تصور بود.
چاپخانه‌های بزرگی بود که ویراستاران مخصوص, متخصصان کیفیت چاپ و استودیوهایی با تجهیزات مفصل برای مونتاژ و دستکاری عکس‌ها در آنها کار می‌کردند.
قسمت‌هایی هم مشغول تامین برنامه بودند که مهندسان, تهیه‌کنندگان و گروهی از هنرپیشگان را در خدمت داشتند که به‌دلیل مهارت در تقلید صدا برای این قسمت انتخاب شده بودند.
فوج عظیمی از کارمندان بودند که شغلشان‌ تهیه فهرست‌های کتاب‌ها و مجلاتی بود که باید جمع‌آوری می‌شدند.
انبارهای وسیعی بود که اسناد تصحیح‌شده را در آنها بایگانی می‌کردند و کوره‌هایی مخفی وجود داشت که نسخه‌های اصلی را در آنها می‌سوزاندند.
در نهایت مغزهای متفکری وجود داشتند که به شکلی کاملا مخفیانه و ناملموس تمام این فعالیت‌ها را هماهنگ می‌کردند.
آنها بودند که با تنظیم خطوط کلی سیاست‌ها تصمیم می‌گرفنتد که کدام بخش از گذشته باید حفظ شود, کدام‌یک تغییر یابد و کدام به طور کلی از صفحه روزگار محو شود.
بخش اسناد خود شاخه‌ای از وزارت حقیقت بود و وظیفه اصلی وزارتخانه بازسازی گذشته نبود بلکه تدارک روزنامه, فیلم, کتاب, برنامه برای صفحه سخنگو, بازی و رمان و خلاصه هرگونه اطلاعات, دستورالعمل و برنامه تفریحی برای شهروندان اوشنیا بود– از یک مجسمه گرفته تا یک شعار, از یک شعر حماسی تا رساله زیست‌شناسی و از کتاب الفبای بچه گرفته تا فرهنگ لغت زبان نوین.
وزارت حقیقت گذشته‌از تهیه و تدارک انواع گوناگون نیازهای حزب, تمام این فعالیت‌ها را در سطحی پایین‌تر برای طبقه کارگر بازآفرینی می‌کرد.
به طور کلی یک رشته دوایر و تشکیلات جداگانه فقط به ادبیات, موسیقی, نمایشنامه و تفریحات طبقه کارگر اختصاص داشت.
در این تشکیلات, روزنامه‌های بی‌محتوایی چاپ می‌شد که هیچ چیز نداشت جز ورزش, حوادث, طالع‌بینی, داستان‌های آبکی احساساتی, فیلم‌هایی پر از صحنه‌های وقیح و تصنیف‌های پرسوزوگدازی که با وسایل مکانیکی برروی دستگاهی مانند شهرفرنگ به نام «نظم‌پرداز» ساخته می‌شد.
حتی یک بخش کامل در این تشکیلات( که در زبان نوین «هرزه‌نما» نامیده می‌شد) وجود داشت که کارش‌ تولید مبتذل‌ترین نوع عکس‌های هرزه بود که درداخل بسته‌های مهروموم‌شده برای مردم ارسال می‌شد و به‌جز افرادی که با تولید این عکس‌ها سروکار داشتند, بقیه اعضای حزب مجاز به تماشای آنها نبودند.
در مدتی که وینستون سرگرم کار بود سه پیغام از غلتک لاستیکی بیرون آمده بود؛ اما چون مطالب آن خیلی ساده بود قبل‌از مراسم دو دقیقه ابراز تنفر آنها را انجام داد.
وقتی مراسم ابراز تنفر به پایان رسید او به اتاقک خود بازگشت, لغت‌نامه زبان نوین را از قفسه برداشت, گفته‌نگار را به سمت دیگر میز هل داد, عینکش‌ را پاک کرد و به کار اصلی صبحگاهیاش‌ پرداخت.
لذت‌بخش‌ترین اوقات زندگی وینستون زمان کارش‌ بود.
گرچه بخش اعظم آن, روزمره و کسل‌کننده بود اما کارهای بسیار مشکل و پیچیده‌ای هم بود که همانند یک مسئله ریاضی, آدمی را در بحر خود فرومی‌برد.
دستکاری‌های بسیار ظریفی که برای انجام آنها به هیچ چیز جز اطلاعات شخصی خود از اصول اینگسوس و خواسته حزب احتیاج نداشت.
وینستون در انجام این کار خیلی خوب عمل می‌کرد.
حتی در بعضی موارد اصلاح مقالات مهم تایمز را که به طور کامل به زبان نوین نوشته شده بود, به او می‌سپردند.
پیام آخر را که قبلا کنار گذاشته بود, مجددا باز کرد.
شرح آن چنین بود:
تایمز 83.12.3 گزارش ب‌ب دستور روزانه ناخوب مورداشاره فرد اصلاح کامل پیش‌انبار تسلیم بالایی.
که در زبان قدیم( یا انگلیسی معیار) به این صورت ترجمه می‌شد:
گزارش دستور روزانه برادر بزرگ در تایمز تاریخ سوم دسامبر سال 1983 بیش از اندازه بد است و به افرادی اشاره شده است که موجود نیستند.
به طور کامل اصلاح شود و پیش‌از بایگانی در انبار به مقام بالاتر تسلیم شود.
وینستون مقاله مشکل را به طور کامل خواند.
به نظر می‌رسید دستور روزانه برادر بزرگ بیشتر به تقدیر از سازمانی به نام FFCC اختصاص داشت که تامین‌کننده سیگار و سایر وسایل آسایش ملوان دژهای شناور بود.
از رفیقی به نام وایترز که عضو برجسته کمیته مرکزی حزب بود, در همین رابطه تقدیر به عمل آمده بود و مدال درجه دوم «لیاقت» به او اهدا شده بود.
سه ماه بعد سازمان FFCC بدون هیچ دلیلی به طور ناگهانی از بین رفت.
همه می‌دانستند که وایترز و رفقایش‌ دیگر بدنام شده اند ولی هیچ گزارشی در روزنامه و یا صفحه سخنگو وجود نداشت.
جز این هم انتظاری نبود, زیرا معمولا متهمان سیاسی, دادگاه و محاکمه علنی نداشتند.
تصفیه‌های گسترده هزاران نفر از مردم که به عنوان محاکمه خائنان و مجرمین فکری انجام می‌شد و با اعتراض‌های ننگین و سرانجام اعدام آنها به آخر می‌رسید, نمایش‌های خاصی بود که تقریبا در هر دو سال یک بار اتفاق می‌افتاد.
در عوض بیشتر اوقات افرادی که موجب نارضایتی حزب شده بودند فقط ناپدید می‌شدند و دیگر هیچ کس نشانی از آنها نمی‌یافت و کوچک‌ترین سرنخی, از آنچه بر سر آنها آمده بود, پیدا نمی‌کرد.
مواردی هم بود که حتی مرگ آنها نیز قطعی نبود.
خود وینستون به‌جز پدر و مادرش‌ سی نفر را می‌شناخت که در تاریخ‌های مختلف ناپدید شده بودند.
وینستون با یک گیره کاغذ دماغش‌ را خاراند.
در اتاقک آن‌طرفی رفیق تیلاتسون مرموز, مشغول پچ‌پچ در گفته‌نگار خود بود.
لحظه‌ای سرش‌ را بلند کرد: دوباره نور در شیشه عینکش‌ درخشید.
وینستون نمی‌دانست آیا وظیفه رفیق تیلاتسون هم مانند خود اوست‌ یا نه.
احتمالش‌ کاملا وجود داشت.
چنین کار پیچیده‌ای را هرگز به یک نفر نمی‌سپردند؛ از طرفی محول‌کردن آن به یک کمیته به معنای پذیرش آشکار اتهام جعل بود.
بعید نبود ده‌ها نفر از افراد همان موقع در حال کارکردن برروی نخسه‌های مشابهی از سخنان برادر بزرگ باشند, و در همان زمان مغز متفکری در مرکزیت حزب در حال انتخاب بهترین نسخه بود و آن را ویرایش مجدد می‌کرد و با توجه به فرایند پیچیده ارجاع متقاطع, دروغ منتخب را به بایگانی اسناد می‌فرستاد و آن را تبدیل به حقیقت می‌کرد.
وینستون نمی‌دانست وایترز به چه دلیل بدنام شده است, شاید به دلیل فساد یا بی‌لیاقتی بود.
شاید برادر بزرگ صرفا می‌خواست از شر یک زیردست بسیار محبوب خلاص شود.
شاید هم او یا یکی از نزدیکانش‌ به داشتن تمایلات بدعت‌آمیز متهم شده بودند.
ولی به احتمال قریب به یقین این اتفاق فقط به این علت اتفاق افتاده بود که تصفیه و سربه‌نیست‌کردن یک بخش, جزء ضروری از سازوکار دولت بود.
تنها سرنخ واقعی در کلمات «رجوع به ناشخص‌ها» بود که نشان می‌داد وایترز قبلا مرده است.
بدون شک وقتی‌که مردم دستگیر می‌شدند, چنین مساله‌ای به فکر آدم خطور نمی‌کرد.
بعضی وقت‌ها آنها را آزاد می‌کردند و اجازه می‌دادند یکی دو سال قبل‌از اعدام آزاد باشند.
گهگاه نیز بعضی افراد که همه آنها را مرده می‌پنداشتند ناگهان شبه‌وار ظاهر می‌شدند و قبل‌از ناپدیدشدن همیشگی, با حضور در دادگاه و شهادت خود پای صدها تن دیگر را به میان می‌کشیدند.
البته وایترز قبلا «ناشخص» شده بود.
او دیگر وجود نداشت؛ و انگار هرگز موجودیت نداشته است.
وینستون اندیشید تغییردادن سمت‌وسوی سخنرانی برادر بزرگ به تنهایی کافی نیست.
بهتر آن دید که سخنرانی را به موضوع دیگری ربط بدهد که کلا بی‌ارتباط با مطلب اصلی باشد.
می‌توانست سخنرانی را به موضوع همیشگی محکوم‌کردن خائنان و مجرمان فکری مربوط کند, اما دستکاری به این صورت, خیلی واضح بود, خلق یک پیروزی در جبهه‌ها و یا پیروزی در شکستن سقف تولید در نهمین برنامه سه‌ساله هم احتیاج به مدرک‌سازی بسیار داشت و موضوع را کمی پیچیده می‌کرد.
او نیاز به یک موضوع کاملا تخیلی داشت.
ناگهان تصویر خیالی رفیقی به نام اگیلوی که مثلا به تازگی همچون یک قهرمان در جنگ کشته شده بود در ذهنش‌ جرقه زد.
گاهی می‌شد که برادر بزرگ دستور روزانه خود را به گرامیداشت یک عضو ساده حزب اختصاص می‌داد که متواضعانه کار کرده بود و زندگی و مرگش‌ الگویی مناسب برای دیگران بود.
در چنین موقعیتی هم بد نبود وینستون صحبت‌های او را پیرامون گرامیداشت اگیلوی متمرکز کند.
باوجوداینکه رفیقی به این نام هرگز وجود نداشت, اما چند سطر نوشته و دو تا عکس ساختگی و مونتاژشده می‌توانست چنین شخصی را به وجود بیاورد.
وینستون کمی فکر کرد.
سپس گفته‌نگار را جلو کشید و شروع به دیکته‌کردن مطلب با روش معمول برادر بزرگ نمود, همان روش نظامی و درعین‌حال فضل‌فروشانه که به دلیل استفاده از شیوه سوال‌کردن و جواب‌دادن خیلی راحت می‌شد آن را تقلید کرد( «رفقا, ما از این واقعیت چه درس‌هایی می‌گیریم؟
– درس‌هایی که اصول زیربنایی اینگسوس نیز هستند.»
و از این‌جور صحبت‌ها)
تنها اسباب‌بازی‌هایی که رفیق اگیلوی در سه‌سالگی به آنها علاقه نشان می‌داد یک طبل, یک اسلحه کمری و یک هلیکوپتر کوچک بود.
در شش‌سالگی– یعنی یک سال زودتر از آنچه قانون پیش‌بینی کرده بود– به انجمن جاسوسی پیوست و در نه‌سالگی یک لشکر را رهبری می‌کرد.
و در سن یازده‌سالگی پس‌از آنکه به طور اتفاقی مکالمه عمویش‌ با فردی دیگر را شنید و از گرایش‌های مجرمانه وی آگاه شد, او را به پلیس افکار معرفی کرد.
در هفده‌سالگی از سازمان‌دهندگان انجمن جوانان ضدسکس در منطقه بود.
در نوزده‌سالگی نوعی نارنجک دستی طراحی کرد که مورد استفاده وزارت صلح قرار گرفت و در اولین آزمایش, سی‌ویک زندانی اوراسیایی را با یک انفجار کشت.
در بیست‌وسه‌سالگی در یک عملیات کشته شد.
هنگامی‌که در حال پرواز برفراز اقیانوس هند و حامل پیامی مهم بود, مورد تعقیب هواپیماهای جت دشمن قرار می‌گیرد.
با برداشتن اسلحهاش‌ از هلیکوپتر به‌داخل آب‌های عمیق می‌پرد و خودش به‌همراه پیام سری هر دو قربانی می‌شوند.
برادر بزرگ در ادامه می‌گفت: همه به وجود این‌گونه انسان‌ها, غبطه می‌خورند.
بعد برادر بزرگ چند نکته دیگر راجع‌به خلوص و عزم و اراده رفیق اگیلوی در زندگی ادا می‌کرد.
او انسانی صرفه‌جو بود و حتی سیگار هم نمی‌کشید.
به‌جز یک ساعت نرمش و بدنسازی روزانه, تفریح دیگری نداشت و چون اعتقاد داشت ازدواج و داشتن زن و بچه مانع از ایثار کامل خود در راه انجام وظایف می‌گردد, عهد کرده بود هیچ‌گاه ازدواج نکند.
به‌غیراز اصول اینگسوس راجع‌به هیچ چیز صحبت نمی‌کرد و تنها هدفش‌ در زندگی شکست دشمن اوراسیایی, دستگیری جاسوسان, خرابکاران, مجرمان فکری و به طور کلی خائنان بود.
وینستون با خود کلنجار می‌رفت که شاید بد نباشد یک مدال شایستگی و لیاقت هم به رفیق اگیلوی بدهد؛ و سرانجام از آن صرف‌نظر کرد چون درآن‌صورت نیاز به ارجاع متقاطع می‌شد و کار به درازا می‌کشید.
یک بار دیگر به رقیبش‌ در اتاقک روبرو نگاهی انداخت.
احساس خاصی به او می‌گفت تیلاتسون هم مشغول همان کار است.
نمی‌شد فهمید کدام نسخه را می‌پذیرفتند ولی اطمینان داشت که نسخه خودش برنده خواهد شد.
رفیق اگیلوی که یک ساعت پیش وجود نداشت, الان یک واقعیت بود.
برایش‌ خیلی عجیب بود که چه راحت می‌شد انسان‌های مرده, نه انسان‌های زنده, را به وجود آورد.
رفیق اگیلوی که هرگز در زمان حال وجود نداشت, اکنون در گذشته وجود داشت و در آینده هنگامی‌که موضوع جعل و دستکاری به فراموشی سپرده می‌شد, می‌شد گفت طبق همان شواهدی که شارلمانی یا ژولیوس سزار وجود داشته اند, او نیز مسلما وجود داشته است.
در سالن غذاخوری که چند طبقه پایین‌تر از سطح زمین بود و سقفی کوتاه داشت، صف کارمندان به آهستگی جلو می‌رفت.
سروصدای جمعیت زیادی که در سالن بودند کرکننده بود.
از اجاقی که نزدیک پیشخوان بود بخار خوراک آب‌پز همراه‌با بوی ترش نامطبوعی بیرون می‌زد که نمی‌توانست بوی مشروب جین پیروزی را از بین ببرد.
در آن‌سوی سالن یک بار کوچک، به صورت حفره‌ای در دیوار بود که هر گیلاس بزرگ جین را به ده سنت می‌فروختند.
یک نفر پشت‌سر وینستون گفت: «همان کسی که دنبالش‌ می‌گشتم».
وینستون برگشت.
دوستش‌ سایم بود که در بخش تحقیقات کار می‌کرد.
البته «دوست» زیاد هم کلمه مناسبی نبود.
این روزها دیگر کسی دوست نداشت، همه رفیق داشتند؛ ولی بعضی از رفقا از بعضی دیگر خوشایندتر بودند.
سایم زبان‌شناس و متخصص زبان نوین بود.
در واقع او یکی از متخصصان تیم بزرگی بود که برای تدوین یازدهمین چاپ فرهنگ لغت زبان نوین بسیج شده بودند.
موجودی لاغر و ریزنقش‌تر از وینستون بود، موهایی تیره و چشمانی متورم و درشت داشت که آکنده از اندوه و تمسخرآمیز بودند و به نظر می‌رسید هنگام صحبت چهره مخاطب را می‌کاود.
به او گفت: «می‌خواستم بپرسم که تیغ ریش‌تراش داری؟»
وینستون با نوعی عجله حاکی از گناهکاری گفت: «نه، حتی یکی!
همه جا را گشته ام.
ولی حتی یک دانه هم پیدا نکردم.»
همه از آدم تقاضای تیغ ریش‌تراشی می‌کردند.
وینستون در واقع هنوز دو تا تیغ نو داشت که برای روز مبادا نگه داشته بود.
در ماه‌های گذشته با کمبود تیغ مواجه شده بودند.
هروقت به فروشگاه‌های حزب می‌رفتی بعضی از اجناس ضروری را نداشتند.
گاهی، دکمه، گاهی نخ رفو، گاهی بند کفش و درحال‌حاضر هم تیغ نداشتند.
اما در بازار سیاه، آن هم با زحمت بسیار می‌شد آنها را تهیه کرد.
باز به دروغ اضافه کرد: «شش هفته است که از یک تیغ استفاده می‌کنم.»
صف کمی جلوتر رفت.
وقتی متوقف شدند برگشت و دوباره با سایم رودررو شد.
هرکدام یک سینی فلزی چرب از لبه پیشخوان برداشتند.
سایم گفت: «دیروز برای دیدن اعدام زندانی‌ها رفتی؟»
وینستون با بی‌تفاوتی گفت: «سر کار بودم.
فکر کنم بعدا تو سینما ببینمش‌.»
سایم گفت: «دیدن صحنه زنده یک چیز دیگر است.»
چشم‌های سایم به حالت تمسخرآمیزی صورت وینستون را برانداز کرد.
به نظر می‌آمد با نگاهش‌ می‌گفت: «من تو را می‌شناسم.
من درون تو را می‌بینم، می‌دانم چرا به دیدن اعدام آن زندانی‌ها نرفتی.»
سایم با نوعی روشنفکری و تعصب کین‌توزانه به اعتقادات مرسوم پایبند بود.
با رضایتی غرورآمیز ولی ناخوشایند درباره حمله هلیکوپترها به دهکده‌های دشمن، یا محاکمه مجرمان فکری و اعترافات آنها و یا اعدام‌هایی که در سرداب‌های وزارت عشق صورت می‌گرفت، صحبت می‌کرد.
در صحبت‌کردن با او باید تلاش زیادی به خرج می‌دادی تا وادارش‌ کنی از چنین موضوع‌هایی دست بکشد و به ریزه‌کاری‌های زبان نوین بپردازد که هم در آن تبحر داشت و هم به آن علاقه‌مند بود.
وینستون سرش‌ را کمی به عقب کشید تا از شر کنجکاوی آن چشم‌های سیاه درشت در امان بماند.
سایم با به‌یادآوردن صحنه گفت: «اعدام خوبی بود، به نظرم‌ حیف شد که پاهای آنها را به هم گره زده بودند.
دلم‌ می‌خواست تکان‌خوردن آنها را ببینم.
از همه مهمتر زبانشان‌ که بیرون می‌زند و رنگش‌ حسابی کبود می‌شود.
من این‌جوری دوست دارم ببینم.»
کارگری که پیشبند سفید بسته بود و ملاقه‌ای در دست داشت، گفت: «نفر بعدی!»
وینستون و سایم سینی‌هایشان‌ را به‌زیر نرده‌های فلزی روی پیشخوان هل دادند.
چند لحظه بعد ناهار همیشگی به‌درون سینی‌ها گذاشته شد: یک پیاله خوراک آب‌پز به رنگ صورتی تیره، تکه‌ای نان، قطعه‌ای پنیر، یک فنجان قهوه پیروزی بدون شیر و یک حبه قند ساخارین.
سایم گفت: «آنجا زیر صفحه سخنگو میزی خالی هست، سر راه یک گیلاس جین هم می‌گیریم.»
جین را در گیلاس‌های چینی بدون‌دسته می‌فروختند.
آنها راه خود را ازبین جمعیت باز کردند و سینی‌هایشان‌ را روی میز فلزی گذاشتند.
در گوشه میز یک نفر ته‌مانده خوراکش‌ را به شکل زشتی که شبیه به استفراغ بود همان‌طور رها کرده و رفته بود.
وینستون گیلاس جین را برداشت لحظه‌ای صبر کرد تا آرامش خود را به دست آورد و سپس آن را سرکشید.
وقتی اشک‌ها را از گوشه چشم‌هایش‌ پاک می‌کرد ناگهان متوجه گرسنگیاش‌ شد.
شروع به خوردن کرد و قاشق‌های پر از خوراک را به دهان برد.
درمیان خوراک، تکه‌های صورتی‌رنگی هم به چشم می‌خورد که احتمالا گوشت بود.
تا تمام‌شدن غذایشان‌ هیچ‌یک صحبتی نکردند.
از میز سمت چپ وینستون و کمی نزدیک به پشت‌سرش‌ صدای وراجی سریع و مداوم یک نفر به گوش می‌رسید، لحنی خشن شبیه صدای ارگ که ازمیان همهمه سالن خودنمایی می‌کرد.
وینستون با بلندکردن صدایش‌ به‌منظور غلبه بر همهمه گفت: «فرهنگ لغت چه‌طور پیش می‌رود؟»
سایم گفت: «خیلی کند، به صفت‌ها رسیده ام.
خیلی جالب است.»
به‌محض اشاره به زبان نوین سر حال آمد.
ظرف غذایش‌ را کنار زد تکه نانش‌ را در یک دست و پنیرش‌ را در دست دیگر گرفت و سرش‌ را جلو آورد تا بدون فریادزدن صحبت کند.
ادامه داد: «چاپ یازدهم، چاپ نهایی کتاب است.
داریم زبان را به آخرین حد تکاملاش‌ می‌رسانیم.
یعنی برای زمانی که همه فقط به این زبان صحبت کنند.
وقتی کار تمام شود افرادی مثل تو باید دوباره از اول همه آن را یاد بگیرند.
می‌دانی عمده کار ما خلق واژه‌های جدید است، اما نه به این سادگی که فکر می‌کنی!
ما هر روز ده‌ها و صدها کلمه را تجزیه می‌کنیم.
زبان را به ریزترین اجزایش‌ تبدیل می‌کنیم.
در چاپ یازدهم حتی یک کلمه هم نمی‌توانی پیدا کنی که حداقل تا سال 2050 معتبر نباشد.»
با لذت نانش‌ را گاز زد و دو لقمه از آن را قورت داد، بعد با حالتی فضل‌فروشانه به صحبتش‌ ادامه داد.
صورت لاغر و تیرهاش‌ جان گرفته بود و در چشم‌هایش‌ به‌جای تمسخر، حالتی رویایی پدید آمده بود.
ازبین‌بردن واژه‌ها کار خیلی زیبایی است.
گرچه افعال و صفت‌ها بیشترین گستردگی را دارند.
ولی صدها اسم هم هست که می‌شود از شرشان‌ خلاص شد.
نه‌فقط مترادف‌ها، بلکه متضادها هم هستند.
اصلا به چه دلیل باید از کلماتی استفاده کرد که صرفا مخالف یک کلمه دیگر هستند؟
هر کلمه‌ای ضد خودش را در دل خود دارد.
مثلا واژه «خوب» را در نظر بگیر.
وقتی این کلمه را داریم دیگر چه نیازی به کلمه «بد» داریم؟
«ناخوب» می‌تواند کار آن را انجام بدهد– تازه بهتر هم هست چون دقیقا متضاد کلمه «خوب» است و واژه «بد» این معنا را نمی‌رساند.
همین‌طور اگر به صورت قوی‌تر کلمه «خوب» نیاز داشته باشیم چه معنی دارد که یک رشته کلمه به‌دردنخور مثل «عالی» و «فوق‌العاده» و مانند اینها به کار ببریم؟
«بیش‌خوب» همان معنی را می‌رساند، یا اگر باز هم صورت قوی‌تر مد نظر داشته باشیم «دوچندان بیش‌خوب» این معنا را می‌رساند.
البته تا الان از این شکل‌ها استفاده می‌کردیم اما در شکل نهایی زبان نوین غیراز اینها لغت دیگری وجود ندارد.
در پایان کار فقط شش لغت برای نشان‌دادن مفهوم خوبی و بدی کفایت می‌کند، که آن هم در واقع، فقط یک لغت است.
قشنگی کار را متوجه می‌شوی، وینستون؟
سپس دوباره فکری کرد و گفت: «البته در اصل این فکر برادر بزرگ بود.»
با یادآوری برادر بزرگ احساس شوق بی‌محتوایی به چهره وینستون سایه افکند.
باوجوداین سایم بلافاصله متوجه بی‌علاقگی خاص او شد.
تقریبا با حالتی اندوهگین گفت: «تو هنوز درک کاملی از زبان نوین نداری، حتی وقتی‌که داری آن را می‌نویسی هم‌چنان در فکر زبان قدیم هستی.
من بعضی از چیزهایی را که گهگاه در تایمز می‌نویسی، خوانده ام.
بد نیست ولی مثل ترجمه می‌مانند.
قلبا ترجیح می‌دهی به زبان قدیم بچسبی، باوجود این‌همه ابهام و اشکال بی‌معنی که دارد.
متوجه زیبایی کار نابودسازی کلمات نشدی.
می‌دانی در دنیایی که هر سال وسعت واژگاناش‌ کمتر می‌شود، زبان نوین تنها زبان مورداستفاده است؟»
البته وینستون این را می‌دانست.
ولی چون به خودش مطمئن نبود نمی‌خواست لب به سخن باز کند.
سعی کرد لبخندی ازسر همدلی تحویل دهد.
سایم یک لقمه دیگر از نانش‌ را گاز زد و جوید و به صحبت ادامه داد:
– متوجه نیستی که تنها هدف زبان نوین محدودکردن عرصه تفکر است؟
در نهایت ما امکان وقوع جرایم فکری را ناممکن می‌کنیم.
چون دیگر کلمه‌ای برای ابراز آنها وجود ندارد.
هر مفهومی که احتیاج به بیان داشته باشد فقط با یک کلمه نشان داده می‌شود که معنایی کاملا تعریف‌شده دارد و تمام معانی جنبی به کلی فراموش می‌شوند.
در همین چاپ یازدهم، ما خیلی به این موضوع نزدیک شدیم.
اما این جریان تا مدتها بعداز مرگ من و تو هم ادامه دارد.
هر سال کلمات کمتر و کمتر می‌شوند و عرصه آگاهی هم محدودتر می‌شود.
حتی همین حالا هم هیچ عذر و بهانه‌ای برای ارتکاب جرایم فکری وجود ندارد.
مسئله برسر انضباط شخصی و کنترل واقعیت است.
اما در نهایت به این هم احتیاجی نیست.
وقتی زبان کامل شود، انقلاب هم کامل می‌شود.
«زبان نوین اینگسوس خواهد بود و اینگسوس، زبان نوین.»
جمله آخر را با رضایت عجیبی عنوان کرد و افزود:
– وینستون تا به حال به فکرت‌ رسیده که حدود سال 2050 حتی یک نفر هم پیدا نمی‌شود که بتواند حرف‌های امروز ما را درک کند؟
وینستون با تردید گفت: «به‌جز…» و سپس مکث کرد.
سر زبانش‌ بود که بگوید: «به‌جز طبقه کارگر»، ولی خودش را کنترل کرد.
تردید داشت که شاید گفتن این حرف نشانه بی‌اعتقادی او به عقاید مرسوم باشد.
ولی سایم به فراست دریافت که او می‌خواست چه بگوید و با بی‌تفاوتی گفت «کارگرها آدم نیستند، تا سال 2050– شاید هم زودتر– تمام دانش واقعی به زبان قدیم از بین می‌رود.
ادبیات گذشته به کلی نابود می‌شود.
چاسر، شکسپیر، میلتون، بایرون، همه اینها فقط در شکل زبان نوین وجود خواهند داشت و نه‌فقط به شکل امروزیشان‌ متفاوت می‌شوند، بلکه در واقع به چیزی کاملا متضاد ماهیت خودشان تبدیل می‌شوند.
حتی ادبیات حزب هم تغییر می‌کند.
حتی شعارها تغییر می‌کنند.
وقتی مفهوم آزادی وجود نداشته باشد دیگر چطور می‌توانیم شعاری مثل «آزادی، بردگی است» را داشته باشیم؟
حال‌وهوای تفکر کاملا تفاوت خواهد کرد.
در واقع با درک فعلی ما باید گفت آن موقع دیگر اندیشه‌ای وجود ندارد.
پیروی از عقاید مرسوم به معنی فکرنکردن خواهد بود– نیازنداشتن به تفکر.
پیروی از عقاید مرسوم یعنی عدم خودآگاهی.»
ناگهان به فکر وینستون خطور کرد که بدون شک یکی از همین روزها سایم را سربه‌نیست خواهند کرد.
او خیلی باهوش است.
خیلی روشن می‌بیند و خیلی واضح حرف می‌زند.
حزب از این‌جور آدم‌ها خوشش‌ نمی‌آید.
او یک روز بخار می‌شود و به هوا می‌رود.
این موضوع را روی پیشانیش‌ می‌شد خواند.
وینستون نان و پنیرش‌ را تمام کرد.
کمی جابه‌جا شد تا قهوهاش‌ را بخورد.
مردی که سر میز سمت چپ بود و صدای اردک‌وار داشت هم‌چنان بی‌وقفه حرف می‌زد.
زنی جوان که شاید منشیاش‌ بود و طوری نشسته بود که پشتش‌ به وینستون بود، به حرف‌های مرد گوش می‌داد و ازقرارمعلوم مشتاقانه با حرف‌های او موافقت می‌کرد.
و هرازچندگاهی وینستون می‌شنید که زن با صدای زنانه جوان و کمی لوسش‌ می‌گفت: «به نظر من کاملا حق با شماست‌، من هم با شما موافقم‌.»
اما صدای مرد حتی هنگامی‌که زن صحبت می‌کرد، قطع نمی‌شد.
وینستون مرد را ازروی چهره می‌شناخت، البته فقط می‌دانست که شغل مهمی در بخش ادبیات داستانی دارد.
مردی حدودا سی‌ساله بود که گردنی عضلانی و دهانی بزرگ و پرتحرک داشت.
سرش‌ را کمی به عقب برده بود و در زاویه‌ای نشسته بود که نور در عینکش‌ منعکس می‌شد و وینستون به‌جای چشم‌هایش‌ فقط دو لکه نور می‌دید.
موضوع کمابیش وحشتناک این بود که از تمام صداهایی که از دهانش‌ بیرون می‌آمد نمی‌شد یک کلمه مجزا تشخیص داد.
وینستون فقط یک عبارت را که خیلی سریع از دهانش‌ بیرون آمد فهمید: «حذف نهایی و کامل گلدشتاینیسم.»
بقیه حرف‌هایش‌ اصواتی شبیه کواک‌–‌کواک مرغابی بود.
باوجوداین گرچه واقعا نمی‌شد شنید مرد چه می‌گوید، می‌شد از ماهیت حرف‌هایش‌ مطمئن بود.
احتمالا داشت گلدشتاین را محکوم می‌کرد و خواهان سختگیری‌های بیشتر درمورد جرایم فکری و خرابکاران بود، یا در حال انتقاد شدید از فجایعی بود که ارتش اوراسیا به وجود آورده بود.
شاید هم برادر بزرگ یا قهرمان جبهه مالابار را ستایش می‌کرد، به‌هرحال فرقی نداشت.
هرچه بود با اطمینان می‌شد گفت تک‌تک کلماتش‌ اعتقاد راسخ به عقاید مرسوم و اینگسوس ناب بود.
وینستون، همان‌طور که به چهره بی‌چشم‌ودهان متحرکی که دائم باز و بسته می‌شد نگاه می‌کرد، احساس غریبی به او گفت این یک انسان واقعی نیست بلکه آدم مصنوعی است.
این حرف‌ها از مغز انسان بیرون نمی‌آمد بلکه فقط از حنجرهاش‌ بود.
چیزهایی که از آن دهان بیرون می‌آمد کلمات بود ولی گفتاری با معنی واقعی نبود: سروصدایی بود که مانند صدای مرغابی ناخودآگاه درمی‌آمد.
سایم لحظه‌ای ساکت شده بود و با دسته قاشقش‌ آب خوراک را به هم می‌زد.
صدای اردک‌واری که از میز پهلویی می‌آمد به‌رغم صداهای دیگر محیط، به راحتی شنیده می‌شد.
سایم گفت: «در زبان نوین کلمه‌ای داریم که نمی‌دانم شنیده ای یا نه: «اردک‌زبانی»، کواک‌کواک‌کردن شبیه اردک.
یکی از آن کلمات جالبی است که دو معنی متضاد دارد.
اگر آن را به یک مخالف بگویی به معنی توهین است؛ اما اگر به یک هم‌مسلک بگویی، به معنی تحسین است.»
وینستون دوباره به این فکر افتاد که سایم را حتما سربه‌نیست خواهند کرد.
گرچه مطمئن بود سایم زیاد از او خوشش‌ نمی‌آید و او را خوار می‌شمرد و یا اگر دلیل خوبی داشت حتما او را به‌عنوان مجرم فکری لو می‌داد، ولی باز هم دچار نوعی اندوه شد.
سایم فقط یک ایراد جزئی داشت.
یعنی یک چیزی کم داشت: احتیاط، بی‌تفاوتی، یک نوع خرفتی نجات‌بخش.
نمی‌شد گفت به عقاید مرسوم پایبند نیست.
مشتاقانه به اصول اینگسوس اعتقاد داشت، به برادر بزرگ احترام می‌گذاشت، به‌خاطر پیروزی‌ها شادی می‌کرد و از بدعت‌گذاردن متنفر بود و از این جهات هیچ‌یک از اعضای ساده حزب با او برابری نمی‌کردند.
ولی رک‌گویی خاصی در همه رفتارش‌ به چشم می‌خورد.
چیزهایی را بر زبان می‌آورد که نگفتنش‌ بهتر بود، کتاب‌های زیادی خوانده بود، به کافه «درخت شاه‌بلوط» که پاتوق نقاشان و موسیقی‌دان‌ها بود، زیاد رفت‌وآمد می‌کرد.
اگرچه هیچ قانون مکتوب یا نانوشته‌ای رفتن به آن کافه را ممنوع نمی‌کرد، ولی آنجا به نوعی بدشگون به حساب می‌آمد.
رهبران قبلی حزب که بعدها رسوا شدند قبل‌از تصفیه‌شدن، در آن کافه دور هم جمع می‌شدند.
می‌گفتند سال‌ها قبل و حتی شاید دهه‌های قبل، خود گلدشتاین را هم گاهی در آن کافه دیده بودند.
پیش‌بینی سرنوشت سایم کار مشکلی نبود.
باوجوداین وینستون شک نداشت که اگر سایم به گوشه‌ای از افکار ناگفته او پی می‌برد فورا او را به پلیس افکار لو می‌داد.
همه در چنین مواقعی همین کار را می‌کردند، اما سایم از همه زودتر.
اشتیاق کافی نبود.
پیروی از عقاید مرسوم ناخودآگاه بود.
سایم سرش‌ را بلند کرد و گفت: «پارسونز دارد می‌آید.»
در لحنش‌ چیزی بود که گویی می‌گفت «این احمق بی‌شعور.»
پارسونز، همسایه وینستون در عمارت پیروزی، در واقع داشت راه خودش را می‌رفت– مردی با قامت متوسط و چاق و موهایی بور و صورتی به شکل وزغ.
هنوز به سی‌وپنج‌سالگی نرسیده، دور کمر و گردنش‌ را لایه‌های چربی گرفته بود اما حرکاتش‌ هنوز چابک و پسرانه بود.
ظاهرش‌ مثل پسربچه‌ای بود که زیادی رشد کرده باشد.
آن‌چنانکه باوجود پوشیدن لباس کار مرسوم، باز هم انگار او را در پیراهن خاکستری و شلوارک کوتاه آبی با دستمال‌گردن قرمز می‌دیدی.
لباسی که مخصوص بچه‌های جاسوس بود.
آدم همیشه او را با سرزانوهای جاانداخته و آستین‌هایی که تا ساعد چاقالویش‌ بالا زده بود در نظر مجسم می‌کرد.
اما اگر فرصتی مانند پیاده‌روی دسته‌جمعی و یا فعالیت‌های بدنی دیگر دست می‌داد او هم بهانه‌ای برای پوشیدن شلوارک به دست می‌آورد.
با چهره‌ای بشاش به هر دوی آنها سلام داد و همین‌که کنار میز نشست بوی عرقش‌ بلند شد.
قطره‌های درشت عرق روی چهره سرخش‌ دیده می‌شد.
میزان تعریق او بیش از اندازه بود.
هر وقت به مرکز اجتماعات می‌رفتند، همه به‌محض لمس‌کردن دسته نم‌دار راکت می‌فهمیدند که او چه موقع تنیس روی میز بازی کرده بود.
سایم یک نوار کاغذی درآورده بود که برروی آن یک ستون طولانی از کلمات نوشته شده بود و با مداد جوهری درلای انگشتان مشغول خواندن آن بود.
پارسونز با آرنج به پهلوی وینستون زد و گفت: «نگاهش‌ کن, سر ناهار هم کار می‌کند، علاقه است دیگر.
دوست عزیز اون چیه‌ دستت‌؟
غلط نکنم سواد من به آن قد نمی‌دهد.
اسمیت، دوست عزیز، الان بهت‌ می‌گم چرا دنبالت‌ می‌گشتم.
تو فراموش کردی اون خرده‌حساب را به من بدهی.»
وینستون بی‌اختیار فکرش‌ به‌سمت پول رفت و گفت: «کدام خرده‌حساب؟»
حدود یک‌چهارم حقوق همه افراد باید صرف پرداخت اشتراک‌های اختیاری می‌شد که تعدادشان‌ غیرقابل‌تصور بود.
– خودت که می‌دانی.
برای هفته ابراز تنفر، کمک خانه‌به‌خانه.
من خزانه‌دار مجتمع خودمان هستم.
داریم حسابی تلاش می‌کنیم یک نمایش جانانه راه بیندازیم.
به‌هرحال بهت‌ گفته باشم اگر عمارت پیروزی نتواند زیباترین آذین‌بندی خیابان‌ها را نمایش دهد تقصیر من نیست.
قول دو دلار را به من داده بودی.
وینستون دو اسکناس کثیف مچاله‌شده از جیب درآورد و به پارسونز داد.
, پارسونز با دستخط درشت آدم‌های بی‌سواد، آنها را وارد یک دفترچه کوچک کرد.
– راستی دوست عزیز، شنیدم دیروز این پسره تخس با تیرکمانش‌ تو را هدف گرفته بود.
درس خوبی بهش‌ دادم.
تازه بهش‌ گفتم اگر یک بار دیگر این کار را بکند تیرکمانش‌ را می‌گیرم.
وینستون گفت: «به نظرم‌ از اینکه برای تماشای اعدام نرفته بودند، ناراحت بود.»
– خوب، آره– منظور من هم همین بود.
هر دو خیلی شیطانند‌.
اما راجع‌به اینکه چی دوست دارند!
فکر و ذکر آنها فقط متوجه جاسوسان و جنگ و جدال است.
شنبه گذشته گروهی را که دخترم‌ در آن عضویت داره به یک پیاده‌روی در اطراف برک‌همستد برده بودند.
می‌دانی دخترک آنجا چیکار کرده بود؟
, با دو تا از دوستانش‌ از گروه جدا شده بودند و تمام بعدازظهر یک مرد غریبه را تعقیب می‌کردند.
دو ساعت تمام درمیان جنگل او را دنبال می‌کنند و وقتی به امرشام می‌رسند او را تحویل نیروهای گشت می‌دهند.
وینستون که کمی جا خورده بود پرسید: «چرا این کار را کردند؟»
پارسونز پیروزمندانه ادامه داد: «دخترم‌ حتم داشته که او از عوامل دشمن است و مثلا شاید با چتر نجات فرودآمده باشد.
اما دوست من، نکته جالب اینجاست‌.
فکر می‌کنی در وهله اول چه چیز آن مرد توجهش‌ را جلب کرده؟
او می‌بیند که مرد کفش‌های مسخره‌ای به پا داره– خودش می‌گفت تا حالا ندیده بودم کسی چنین کفشی بپوشد.
بنابراین احتمال دادم او یک خارجی باشد.
یک بچه هفت‌ساله خیلی باید باهوش باشد، نه؟»
وینستون گفت: «چی به سر آن مرد آمد؟»
پارسونز گفت: «ا… البته من نمی‌دانم، ولی تعجبی هم نداره اگه…» با حرکت دست هدف‌قرارگرفتن با اسلحه را نشان داد و با زبانش‌ صدایی شبیه شلیک گلوله درآورد.
سایم با حواس‌پرتی و بدون اینکه سرش‌ را ازروی کاغذ بلند کند، گفت: «خوبه‌.»
وینستون با وظیفه‌شناسی گفت: «البته ما نمی‌توانیم ریسک کنیم.»
پارسونز گفت: «منظورم‌ این است که جنگ ادامه دارد.»
از صفحه سخنگو که درست بالای سرشان‌ قرار داشت، صدای شیپور بلند شد.
گویی می‌خواست حرف پارسونز را تایید کند.
ولی این بار برای اعلام پیروزی نظامی نبود، بلکه فقط اطلاعیه‌ای از وزارت فراوانی بود.
صدایی جوان و پرانرژی گفت: «رفقا!
توجه کنید رفقا!
خبرهای خوبی برای شما داریم.
در جبهه تولید به پیروزی‌هایی دست یافته ایم!
گزارش‌های تهیه‌شده درمورد تولید انواع کالاهای مصرفی نشان می‌دهد سطح معاش حداقل بیست درصد نسبت‌به سال گذشته رشد داشته است.
امروز صبح تعداد زیادی تظاهرات خودجوش در سراسر اوشنیا صورت گرفت.
کارگران از کارخانه‌ها و ادارات بیرون آمدند و در خیابان‌ها رژه رفتند.
آنها پرچم‌هایی در دست داشتند که حامل پیام قدردانی آنها نسبت‌به برادر بزرگ بود و از رهبری خردمندانه وی که زندگی نو و شادی برایشان‌ فراهم نموده است، تقدیر می‌کردند.
در اینجا برخی اقلام که جدول آنها تکمیل شده است، ارائه می‌شود.
مواد غذایی…»
عبارت «زندگی نو و شاد» چند بار تکرار شد.
وزارت فراوانی از قدیم به این کار عادت داشت.
پارسونز که صدای شپیور تمام توجهش‌ را جلب کرده بود درحالی‌که با وقار خیره شده بود، نشست و با نوعی ملال ذاتی به خبر گوش داد.
نمی‌توانست ارقام را دنبال کند.
اما می‌دانست که آن ارقام موجب رضایت خاطر هستند.
از جیبش‌ پیپ بزرگی درآورد که تا نیمه، پر از توتون نیم‌سوز بود.
با سهمیه صدگرمی توتون در یک هفته می‌شد گاهی پیپ را لب به لب پر کرد.
وینستون در حال کشیدن یک سیگار پیروزی بود و دقت می‌کرد آن را سرازیر نکند.
سهمیه جدید فردا پخش می‌شد و او فقط چهار سیگار دیگر داشت.
در آن لحظه گوشش‌ را به‌روی همه صداهای اضافی بسته بود و فقط به سخنانی که از صفحه سخنگو پخش می‌شد، گوش می‌کرد.
ناگهان شنید که حتی برای تشکر از برادر بزرگ به‌دلیل افزایش سهمیه شکلات به بیست گرم در هفته، تظاهراتی صورت گرفته است.
او با خود اندیشید همین دیروز بود که اعلام کردند سهمیه به بیست گرم در هفته کاهش می‌یابد.
آیا ممکن بود تنها درعرض بیست‌وچهار ساعت موضوع را فراموش کرده باشند؟
بله، آنها به روی خود نیاوردند.
پارسونز خیلی راحت مانند یک حیوان کودن پذیرفت.
موجود نابینای پشت میز آن‌طرفی هم با هیجان و تعصب آن را پذیرفته بود و با تمایلی کین‌توزانه آماده بود هر کسی را که ادعا کند هفته قبل سهمیه سی گرم بوده است، تعقیب، افشا و سربه‌نیست کند.
سایم هم موضوع را پذیرفت، البته با روش پیچیده خودش که استفاده از دوگانه‌باوری جزو آن بود.
پس فقط وینستون بود که حافظه داشت؟
صفحه سخنگو، همچنان در حال برشمردن ارقام باورکردنی بود.
در مقایسه با سال پیش غذا بیشتر شده بود.
همچنین لباس، خانه، اثاثیه، قابلمه، بنزین، کشتی، هلیکوپتر، کتاب، بچه، همه چیز بیشتر شده بود به‌جز بیماری، جنایت و حماقت.
دقیقه به دقیقه و سال به سال همه چیز و همه کس در حال رشد برق‌آسا بودند.
وینستون قاشق به دست گرفته بود و مثل کاری که سایم چند دقیقه قبل انجام می‌داد، قطراتی از آب خوراک را که روی میز ریخته بود به هم وصل می‌کرد و به آنها طرح می‌داد.
با دلخوری به بی‌رحمی زندگی فکر می‌کرد.
آیا همیشه زندگی همین‌طور بود؟
غذا همیشه همین مزه را می‌داده است؟
به اطراف غذاخوری نگاهی انداخت.
اتاقی شلوغ با سقفی کوتاه، دیوارها ازبس‌که مردم خودشان را به آنها مالیده بودند چرک و کثیف بودند.
میز و صندلی‌های شکسته و قرشده، آن‌چنان نزدیک به هم بودند که وقتی همه می‌نشستند آرنج‌هایشان‌ به هم می‌خورد؛ قاشق‌های خم‌شده، سینی‌های ازشکل‌افتاده و کج‌وکوله، لیوان‌های سفید زمخت، همه جا چرب و همه چیز چرک و تیره؛ و بوی ترش جین و قهوه نامرغوب و بوی زخم گوشت پخته و لباس‌های چرک در هم آمیخته بود.
آدم مدام در درون و بیرونش‌ احساس بی‌تابی می‌کرد، گویی درمورد چیزی که حق آدم بود، به او کلک زده باشند.
حقیقت این بود که تا جایی که به خاطر داشت وضع به همین منوال بود.
تاآنجاکه می‌توانست دقیقا به خاطر بیاورد، هیچ‌وقت غذا کافی نبود، هیچ کس جوراب و لباس خواب سالم و وصله‌نخورده نداشت.
اثاثیه خرد و داغان بودند، اتاق‌ها سرد، متروها شلوغ، خانه‌ها فرسوده، نان‌ها تیره‌رنگ، چای کمیاب، قهوه بدمزه، سیگار کم و خلاصه همه چیز غیراز جین تقلبی زیاد و ارزان نبود.
البته وقتی‌که سن بالا می‌رفت تحمل همه این چیزها مشکل‌تر می‌شد.
وقتی کسی از فقر، مشقت و کثافت رنج می‌برد، از زمستان‌های تمام‌نشدنی، از کثیفی جوراب‌هایش‌، از آسانسورهایی که هیچ‌وقت کار نمی‌کردند، آب سرد، صابون زمخت، از سیگارهایی که زود خرد می‌شدند و از غذاهایی که مزه‌ای عجیب و مزخرف داشتند عذاب می‌کشید، آیا همین امر ثابت نمی‌کرد که روال طبیعی کارها به این گونه نبوده است؟
هیچ کس ممکن نیست احساس کند که شرایط فعلی غیرقابل‌تحمل است مگر آنکه در حافظهاش‌ خاطراتی از دورانی داشته باشد که وضع بدین منوال نبوده است.
باز نگاهی به اطراف غذاخوری انداخت.
تقریبا همه آدم‌ها زشت و بدترکیب بودند و حتی اگر به‌جای یونیفرم آبی حزب، لباس‌های دیگری به تن داشتند باز فرقی نمی‌کرد.
در آن‌طرف سالن مرد کوچک‌اندامی که شباهت عجیبی به نوعی سوسک داشت، سر یک میز تنها نشسته بود و قهوه می‌خورد، چشم‌های ریزش‌ با بدگمانی اطراف را می‌پایید.
وینستون با خود فکر کرد چه خوب بود اگر می‌شد آدم چشم‌هایش‌ را ببندد و باور کند همه افراد ظاهری دارند مطابق با آنچه که حزب به‌عنوان ظاهر مطلوب معرفی می‌کرد، یعنی مردان، قدبلند و قوی و زنان، با موهای بور، سینه‌های برجسته، بشاش با پوست‌های آفتاب‌سوخته و آسوده‌خاطر.
در واقع تا آنجا که خودش به چشم می‌دید اکثر مردم پایگاه هوایی شماره یک کوتاه‌قد، سیه‌چرده و بدترکیب بودند.
عجیب اینکه چقدر تعداد افرادی که ظاهرشان‌ شبیه سوسک بود، در وزارتخانه‌ها زیاد شده بود: مردان کوتوله خپل با پاهای کوتاه که در سنین پایین تنومند می‌شدند، حرکاتشان‌ ریز و چابک بود و صورت‌هایی اسرارآمیز و چشم‌هایی ریز داشتند.
گویی سلطه حزب شرایطی را فراهم می‌کرد که این نوع ترکیب بدنی در آن بیش از همه امکان رشد می‌یافت.
اطلاعیه وزارت فراوانی با صدای شیپور دیگری به پایان رسید و جای خود را به موزیک دیگری داد.
پارسونز که تحت تاثیر سیل ارقام اعلام‌شده، هیجان مبهمی احساس می‌کرد پیپ را از دهانش‌ جدا کرد.
عالمانه سری تکان داد و گفت: «وزارت فراوانی امسال خیلی خوب کار کرده، راستی، اسمیت عزیز تو تیغ ریش‌تراش نداری که به من بدهی؟»
وینستون گفت: «نه، حتی یک دانه.
خودم شش هفته است که دارم از یک تیغ استفاده می‌کنم.»
– خوب، همین‌طوری می‌خواستم پرسیده باشم.
وینستون گفت: «باید ببخشی.»
صدای اردک‌وار مرد میز پهلویی که موقتا هنگام پخش اعلامیه ساکت شده بود، دوباره به همان قدرت شروع به صحبت کرد.
بنابه دلایلی وینستون ناگهان به یاد خانم پارسونز با آن موهای کم‌پشت و خطوط غبارآلود صورتش‌ افتاد.
تا دو سال دیگر بچه‌هایش‌ حتما او را تحویل پلیس افکار می‌دادند.
خانم پارسونز سربه‌نیست می‌شد.
سایم سربه‌نیست می‌شد.
وینستون سربه‌نیست می‌شد.
ابراین سربه‌نیست می‌شد.
ولی پارسونز هیچ‌وقت سربه‌نیست نمی‌شد.
آن موجود نابینا با صدای اردک‌وار هیچ‌وقت سربه‌نیست نمی‌شد.
مردان سوسک‌مانندی هم که در راهروهای پیچ‌درپیچ وزارتخانه با عجله رفت‌وآمد می‌کردند هرگز سربه‌نیست نمی‌شدند.
دختر مومشکی هم که در بخش ادبیات داستانی کار می‌کرد همین‌طور.
احساس می‌کرد باوجوداینکه به راحتی نمی‌شد گفت که چه چیز باعث ماندگاری افراد می‌شود ولی او به طور غریزی می‌دانست که چه کسی می‌رود و چه کسی می‌ماند.
در همین لحظه با پرشی ناگهانی از افکارش‌ بیرون آمد.
دختری که سر میز پهلویی نشسته بود با کمی چرخش برگشته و در حال نگاه‌کردن به او بود.
همان دختر مومشکی بود.
دختر او را زیرچشمی ولی با دقتی عجیب نگاه می‌کرد.
همین‌که نگاهش‌ با نگاه وینستون تلاقی کرد، رویش‌ را برگرداند.
تیره پشت وینستون عرق کرد، وحشت سراسر وجودش‌ را فراگرفت.
فقط یک لحظه به او چشم دوخته بود.
ولی نوعی دلشوره از خود بر جای گذاشته بود.
چرا نگاهش‌ می‌کرد؟
چرا او را دنبال می‌کرد؟
متاسفانه به یاد نمی‌آورد که دخترک قبل‌از آمدن وینستون آنجا بود و یا بعدا آمد.
اما به‌هرحال روز قبل هنگام مراسم دودقیقه‌ای ابراز تنفر هم بدون هیچ دلیلی، درست پشت‌سر وینستون نشسته بود.
به احتمال قوی هدف او این بود که به حرف‌های وینستون گوش بدهد و راجع‌به اینکه او به حد کافی با فریادهای بلند ابراز تنفر می‌کند یا نه، اطمینان حاصل کند.
افکار قبلی دوباره به مغزش‌ هجوم آوردند؛ اگر واقعا او عضو پلیس افکار نبود، پس حتما از جاسوسان تازه‌کار بود که از پلیس هم خطرناک‌تر بودند.
نمی‌دانست دختر چه مدت به او نگاه می‌کرده است، شاید حدود پنج دقیقه، و احتمال داشت در این مدت او مراقب حالت چهرهاش‌ نبوده باشد.
خیلی خطرناک بود که در مکانی عمومی و یا در محدوده دید صفحه سخنگو قرار داشته باشی و آنگاه به فکر فروبروی و به افکارت‌ مجال بروز بدهی.
کوچک‌ترین چیز باعث لورفتن آدم می‌شد، یک تیک عصبی، نگاه مضطرب ناخودآگاه، عادت با خود حرف‌زدن، و خلاصه هر چیزی که با خود نشانه‌ای از رفتار غیرطبیعی داشته باشد، هر چیزی که سعی در پنهان‌کردنش‌ داشته باشی.
در هر صورت داشتن حالت نامناسب در چهره( مثلا حالت ناباوری به هنگام اعلام پیروزی) خود جرمی بود که مستحق مجازات محسوب می‌شد.
حتی در زبان نوین واژه‌ای هم برای آن وجود داشت: به این خلاف، «جرم چهره» می‌گفتند.
دختر مجددا پشتش‌ را به او کرده بود.
شاید هم واقعا دختر به‌دنبال او نبود؛ شاید دو روز پیش هم تصادفی نزدیک او نشسته بود.
سیگارش‌ خاموش شده بود، با دقت آن را لب میز گذاشت.
اگر می‌توانست از بیرون‌ریختن توتون آن جلوگیری کند، بعداز پایان کار بقیهاش‌ را می‌کشید.
احتمال زیاد داشت شخصی که سر میز پهلویی نشسته بود خبرچین پلیس افکار باشد و تا سه روز دیگر او را به یکی از سرداب‌های وزارت عشق می‌انداختند، اما باقیمانده سیگارش‌ نباید هدر می‌رفت.
سایم لوله کاغذش‌ را پیچیده و در جیبش‌ نهاده بود.
پارسونز دوباره شروع به صحبت کرده بود.
درحالی‌که همچنان پیپ را در دهان داشت و می‌خندید گفت: «هیچ‌وقت برایت‌ تعریف کرده ام که یک بار بچه‌هایم‌ دامن زن فروشنده پیر را به‌خاطر اینکه سوسیس را لای پوستر برادر بزرگ پیچیده بود به آتش کشیدند؟
آنها دزدکی پشت‌سرش‌ رفته بودند و با کبریت او را آتش زده بودند.
سوختگی ناجوری بود.
کوچولوهای بدجنس!
عاشق این‌جور کارها هستند!
این روزها در انجمن جاسوسان آموزش‌های خیلی خوبی به آنها می‌دهند– حتی از زمان خود ما بهتر.
فکر می‌کنی تازگی‌ها به آنها چی داده اند؟
گوشی‌های شیپوری برای استراق‌سمع ازطریق سوراخ کلید!
دخترک یک شب یکی از آنها را به خانه آورد و روی در اتاق نشیمن امتحان کرد، می‌گفت این‌طوری قدرت شنوائیش‌ دوبرابر می‌شود.
می‌دانی، البته فقط یک اسباب‌بازی بیشتر نیست.
ولی به تربیت آنها کمک می‌کنه، درسته‌؟
در این لحظه صدای سوت ریزی از صفحه سخنگو برخاست.
نشانه پایان وقت ناهار و بازگشت به سر کار بود.
هر سه مرد بلند شدند و به جمعیت جلوی آسانسورها ملحق شدند و ته‌مانده توتون سیگار وینستون به زمین ریخت.
وینستون در حال نوشتن دفتر خاطرات بود:
سه سال پیش بود.
شبی تاریک در خیابانی فرعی نزدیک یکی از ایستگاه‌های بزرگ راه‌آهن زنی درجلوی در خانه‌ای درزیر نور کم‌رنگ چراغ خیابان ایستاده بود.
چهره‌ای جوان داشت و آرایشی غلیظ کرده بود.
در واقع آرایش او مرا به خود جلب کرد، سفیدی صورتش‌ مانند ماسک و لب‌هایش‌ به رنگ قرمز روشن بود.
زنان عضو حزب هرگز آرایش نمی‌کردند.
در خیابان هیچ کس نبود، صفحه سخنگویی هم وجود نداشت.
گفت دو دلار من…
برای لحظه‌ای ادامه کار برایش‌ مشکل شد.
چشم‌ها را بست و با انگشتانش‌ پلک‌ها را مالید تا شاید بتواند تصویری را که مدام جلوی چشمش‌ می‌آمد، فراموش کند.
وسوسه‌های وصف‌ناپذیر او را بر آن می‌داشت تا با صدای بلند کلمات رکیک بر زبان آورد.
یا سرش‌ را به دیوار بکوبد یا میز را به گوشه‌ای پرت کند و شیشه جوهر را از پنجره بیرون بیندازد یا هر کار پرسروصدا، وحشیانه و یا درد‌آوری را انجام دهد تا شاید بتواند آن خاطره عذاب‌آور را از خود دور کند.
با خود اندیشید بدترین دشمن انسان سیستم عصبی خود اوست‌.
هیجانات درونی در هر لحظه ممکن است خود را به صورتی مشخص آشکار سازند.
به یاد مردی افتاد که چند هفته پیش در خیابان از کنارش‌ گذشته بود: مردی با ظاهری کاملا معمولی، یکی از اعضای حزب، حدود سی‌و‌پنج الی چهل‌ساله، بلندقد و لاغر که یک کیف دستی با خود داشت.
چند قدم مانده بود به هم برسند که ناگهان چهره مرد با حالتی عصبی دچار کشیدگی خاصی شد.
باز هنگامی‌که درست از پهلوی هم می‌گذشتند همان حالت تکرار شد: نوعی لرزش و پیچش عضلانی که به سرعت بازوبسته‌شدن شاتر دوربین می‌آمد و می‌رفت ولی پیدا بود جنبه عادت داشت.
همان لحظه وینستون با خود گفته بود: مردک بیچاره کارش‌ ساخته است.
نکته وحشتناک اینکه امکان داشت این عمل کاملا ناخودآگاه باشد.
حرف‌زدن در خواب از همه اینها خطرناک‌تر بود.
تا جایی که او می‌دانست هیچ راهی برای مقابله با آن وجود نداشت.
نفسی عمیق کشید و به نوشتن ادامه داد:
من به‌دنبال او داخل خانه شدم.
از حیاط خلوتی عبور کردیم و وارد آشپزخانه‌ای شدیم.
کنار دیوار یک تخت بود و روی میز چراغی قرار داشت که آن را حسابی پایین کشیده بودند.
او…
دندان‌هایش‌ به هم می‌سایید.
می‌خواست تف کند.
درکنار زن درون آشپزخانه، همزمان به یاد همسرش‌ کاترین افتاد.
وینستون زن داشت، به‌هرحال، ازدواج کرده بود؛ شاید هنوز هم متاهل بود.
چون تا جایی که اطلاع داشت همسرش‌ نمرده بود.
به نظرش‌ رسید رایحه خفه و گرم آشپزخانه به مشامش‌ می‌رسد.
آمیزه‌ای از بوی ساس و لباس چرک و یک عطر ارزان‌قیمت تند، که فریبنده بود، زیرا هیچ‌یک از زنان عضو حزب نه عطر می‌زدند نه حتی تصور این کار به مغزشان‌ خطور می‌کرد.
فقط کارگران از عطر استفاده می‌کردند.
در فکر او بین این رایحه و فسق و زنا رابطه‌ای جدایی‌ناپذیر وجود داشت.
اولین خطای او درطی مدتی حدود دو سال، رابطهاش‌ با این زن بود.
معاشرت با فواحش ممنوع بود، ولی این هم یکی از آن قوانینی بود که آدم گهگاه می‌توانست خود را راضی به نقض آن کند.
خطرناک بود، ولی موضوع مرگ و زندگی نبود.
اگر کسی با فاحشه‌ای دستگیر می‌شد و هیچ خطای دیگری مرتکب نشده بود فقط به پنج سال حبس در اردوگاه کار اجباری محکوم می‌شد.
خیلی سخت نبود، به‌شرطی‌که هنگام ارتکاب جرم دستگیر نمی‌شدی.
مناطق فقیرنشین پر بود از زنانی که حاضر به خودفروشی بودند.
بعضی از آنها حتی به یک شیشه جین هم راضی بودند، چون کارگران حق نوشیدن جین نداشتند.
حزب به طور ضمنی حتی به تشویق فحشا نیز می‌پرداخت زیرا راه خوبی برای فرونشاندن غرایزی بود که نمی‌شد به طور کلی آنها را نادیده گرفت.
تاوقتی این خوش‌گذرانی‌های پنهان فقط دررابطه‌با زنان طبقات بالا بود، زیاد اهمیت نداشت.
ولی روابط آزاد جنسی دربین اعضای حزب جرمی نابخشودنی بود.
درضمن گرچه تمام متهمان در تصفیه‌های بزرگ حزب بدون استثنا به چنین جرمی اعتراف می‌کردند، ولی تصویر وقوع چنین اتفاقی واقعا مشکل بود.
هدف حزب جلوگیری از ایجاد رابطه عاطفی بین زنان و مردان بود زیرا توان آن را نداشت چنین روابطی را کنترل کند.
علاوه‌براین، هدف ناگفته و واقعی حزب، ازبین‌بردن کامل تمایل جنسی بود.
میل جنسی، چه در چارچوب روابط زناشویی و چه خارج‌از آن، از عشق خطرناک‌تر بود.
همه ازدواج‌هایی که بین افراد حزب صورت می‌گرفت باید به تایید کمیته‌ای می‌رسید که به همین منظور انتخاب شده بود، و درصورتی‌که زوج مذکور علائمی از علاقه جسمانی به یکدیگر نشان می‌دادند، کمیته از صدور رای موافق خودداری می‌کرد– البته همیشه از ابراز علنی این اصل پرهیز می‌کرد.
تنها هدفی که برای ازدواج به رسمیت شناخته می‌شد به‌دنیاآوردن بچه‌هایی برای خدمت به حزب بود.
به آمیزش جنسی همچون عمل تنقیه نگاه می‌کردند و آن را عملی چندش‌آور و حقیر می‌شمردند.
البته این نکته را هیچگاه صریحا بیان نمی‌کردند، اما به صورت غیرمستقیم از بچگی به تمام اعضای حزب تلقین می‌شد.
حتی تشکیلاتی مانند انجمن جوانان ضدسکس با هدف تبلیغ تجرد محض برای هر دو جنس پدید آمده بود.
قرار بود همه بچه‌ها ازطریق لقاح مصنوعی( که در زبان نوین به آن «لقامص» می‌گفتند) به وجود بیایند و در موسسه‌های عمومی پرورش یابند.
وینستون به خوبی می‌دانست که این موضوع چندان جدی نیست.
اما به نحوی با آرمان‌های کلی حزب تناسب داشت.
حزب سعی در نابودی غرایز جنسی داشت و درصورت عدم موفقیت سعی می‌کرد آن را عملی پلید و کثیف جلوه دهد.
او دلیل این کار را نمی‌دانست ولی به نظر می‌رسید موضوع همین بود.
و حداقل درمورد زن‌ها تلاش‌هایشان‌ کاملا موفقیت‌آمیز بود.
مجددا به یاد کاترین افتاد.
نه، ده و یا شاید یازده سال از جدایی آنها می‌گذشت.
عجیب بود که خیلی کم به او فکر می‌کرد.
روزهای متمادی فراموش می‌کرد که اصلا زمانی متاهل بوده است.
آنها فقط پانزده ماه با یکدیگر زندگی کرده بودند.
حزب اجازه طلاق نمی‌داد ولی وقتی‌که پای بچه‌ای در میان نبود افراد را به جدایی تشویق می‌کرد.
کاترین دختری موبور، بلندقد، راست‌قامت، با رفتاری موقرانه بود.
نیمرخ عقابی‌شکل و جسورانه‌ای داشت، و تا زمانی‌که به پوشالی‌بودن شخصیت نهفته در پشت آن قیافه پی نمی‌بردی خیلی اصیل به نظر می‌آمد.
وینستون از همان اوایل ازدواج با او خیلی زود فهمید که کاترین، احمق‌ترین و تهی‌مغز‌ترین موجودی است که تا آن لحظه از عمرش‌ با او روبرو شده است– البته احتمالا دلیل این امر آن بود که با او بیش از دیگران آشنایی پیدا کرده بود.
تمام افکاری که این زن در مغزش‌ داشت، شعار بود و هرگونه فکر یا عمل احمقانه‌ای که حزب به او دیکته می‌کرد، می‌پذیرفت.
وینستون در فکر خود او را «ضبط‌صوت انسان‌نما» لقب داده بود.
باوجوداین اگر در زمینه سکس با او مشکلی نداشت باز هم می‌توانست به زندگی با او ادامه دهد.
وینستون به‌محض‌اینکه می‌خواست او را لمس کند بدنش‌ مثل چوب سفت می‌شد و درآغوش‌کشیدن او مانند بغل‌کردن درختی خشک‌شده بود.
از همه عجیب‌تر این بود که حتی وقتی می‌خواست وینستون را محکم در آغوش بگیرد به نظر می‌آمد با تمام قوا همزمان در حال عقب‌راندن اوست‌.
سخت‌شدن عضلاتش‌ باعث چنین تصویری می‌شد.
با چشمان بسته دراز می‌کشید، نه مقاومت می‌کرد و نه همراهی، فقط تسلیم می‌شد.
این موضوع فوق‌العاده آزاردهنده بود و پس‌از مدتی حتی باعث وحشت وینستون شد.
اما حتی پس‌از آن هم اگر برسر مسئله نداشتن رابطه جنسی با یکدیگر به توافق می‌رسیدند، وینستون باز هم می‌توانست به زندگی با او ادامه دهد.
ولی کاترین، در کمال تعجب با این مسئله هم موافق نبود.
اصرار داشت که باید بچه‌دار شوند.
بنابراین نمایش عذاب‌آور به طور منظم هر هفته یک شب– مگر به دلایل طبیعی– انجام می‌شد.
کاترین حتی عادت داشت صبح آن روز، کاری را که باید شب انجام می‌شد به وینستون یادآوری کند که او فراموش نکند.
او برای این کار دو اصطلاح را به کار می‌برد: «تولید بچه» و دیگری «انجام وظایف حزبی.»
( دقیقا عبارتی که به کار می‌برد، همین بود).
پس‌از مدتی کوتاه، طوری شد که با فرارسیدن روز موعود، احساس ترس همه وجود وینستون را فرامی‌گرفت.
اما خوشبختانه آنها بچه‌دار نشدند و سرانجام کاترین موافقت کرد که از تلاش دست بردارند، پس‌از آن خیلی زود از هم جدا شدند.
وینستون آهسته آهی کشید.
قلمش‌ را برداشت و نوشت:
او خود را روی تخت انداخت و فورا بدون هیچ مقدمه‌ای با زمخت‌ترین حالتی که بتوان تصور کرد دامن خود را بالا زد.
من…
او خود را می‌دید که در نور کم‌رنگ اتاق ایستاده بود و بوی شپش و عطر ارزان‌قیمت در مشامش‌ پیچیده بود و قلبش‌ سرشار از احساس رنجش و شکست بود و در همان حال اندام سفید کاترین را به یاد آورد که همواره در دام قدرت افسون‌کننده حزب محصور بود.
چرا همیشه باید این‌طور می‌بود؟
چرا نباید به‌جای این روابط آلوده هرازچندگاهی، برای خود همسری داشته باشد؟
متاسفانه برخورداری از یک رابطه جنسی سالم تقریبا ناممکن بود.
همه زنان حزبی مثل هم بودند.
به پاکدامنی خود همانند وفاداری به حزب پایبند بودند.
با استفاده از روش شرطی‌سازی در روانشناسی در سنین پایین، با استفاده از بازی، آب سرد و مزخرفاتی که در دوران مدرسه، در انجمن جاسوسان و در انجمن جوانان به خورد آنها می‌دادند، با سخنرانی، آواز، شعار و سرود، احساسات طبیعی را در وجود آنها محو می‌کردند.
منطق به او می‌گفت که در این مورد استثناهایی هم وجود دارد ولی احساسش‌ از پذیرفتن این مسئله امتناع می‌کرد.
اگر حزب تصمیم می‌گرفت، همه آنها حاضر بودند عقیم شوند.
برای او مهم‌تر از آنکه مورد توجه و علاقه دیگری قرار بگیرد، شکستن این حصار پاکدامنی، حتی برای یک بار در تمام عمرش‌ بود.
داشتن یک رابطه جنسی کامل و رضایت‌بخش همانند یک عصیان بود.
میل جنسی یک جرم فکری بود.
حتی اگر او به کاترین دسترسی داشت و موفق به برانگیختن احساسات او می‌شد، باوجوداینکه او همسرش‌ بود کارش‌ اغفال محسوب می‌شد.
اما باید بقیه داستان را تمام می‌کرد.
به نوشتن ادامه داد:
فتیله چراغ را بالا کشیدم.
وقتی درزیر نور چراغ به او نگاه کردم…
نور ضعیف چراغ پیه‌سوز پس‌از تاریکی، درخشندگی بیشتری داشت.
اکنون می‌توانست صورت زن را کامل ببیند.
یک قدم به‌سمت او رفت و سپس سرشار از تمنا و ترس ایستاد.
از خطری که با آمدن به این مکان برای خود خریده بود، کاملا آگاهی داشت.
خیلی احتمال داشت که گشتی‌ها موقع بیرون‌رفتن او را دستگیر کنند؛ یا در همان زمان، بیرون در منتظر باشند.
اگر کاری را که برای انجاماش‌ آمده بود، نیمه‌کاره رها می‌کرد…!
باید موضوع را می‌نوشت، باید اعتراف می‌کرد.
درزیر نور چراغ بود که ناگهان دریافت زن کاملا پیر است.
آرایش صورتش‌ چنان غلیظ بود که گویی ماسکی مقوایی بر صورت دارد و هر لحظه ممکن است ترک بردارد و بشکند.
رگه‌های سفیدی در موهایش‌ موج می‌زد، اما از همه وحشتناک‌تر دهانش‌ بود که کمی باز مانده بود و چیزی غیراز سیاهی در آن به چشم نمی‌خورد.
اصلا دندان نداشت.
با عجله با دستخطی کج‌وکوله نوشت:
وقتی در نور چراغ صورتش‌ را واضح دیدم، به نظرم‌ رسید حداقل پنجاه سال دارد.
اما جلو رفتم و کار خود را انجام دادم.
مجددا انگشتانش‌ را بر پلک‌هایش‌ فشرد.
بالاخره همه قضیه را نوشته بود، ولی فرقی نمی‌کرد.
این کار هم دردش‌ را التیام نداد.
تمایل به فریادزدن از ته دل و نثارکردن فحش‌های رکیک، شدیدتر از همیشه وسوسهاش‌ می‌کرد.
وینستون نوشت: اگر امیدی وجود داشته باشد، به طبقه کارگر است.
اگر امیدی وجود داشت باید در طبقه کارگر جستجو می‌شد.
زیرا فقط آنجا، درمیان خیل عظیم توده‌هایی که مورد بی‌توجهی قرار گرفته بودند و هشتادو‌پنج درصد جمعیت اوشنیا را تشکیل می‌دادند، امکان داشت نیرویی برای نابودی حزب ظهور کند.
حزب از درون نمی‌توانست متلاشی شود، اگر دشمنی هم داشت، دشمنانش‌ راهی برای گردآمدن و یا حتی شناخت یکدیگر نداشتند.
حتی اگر انجمن افسانه‌ای موسوم به «برادری» وجود داشت، که امکانش‌ بود، احتمال کمی داشت که اعضای آن بتوانند در گروههایی بیش از دو یا سه نفر دور هم جمع شوند.
شورش و عصیان فقط در نگاه، آهنگ کلام و یا حداکثر زمزمه یک کلمه خلاصه می‌شد.
اما اگر کارگران به نحوی از میزان توانایی خود آگاه می‌شدند، نیازی به تبانی و توطئه‌چینی نداشتند.
فقط کافی بود به پا خیزند و همان‌گونه که اسب‌ها با لرزش بدن مگس‌ها را می‌پرانند، تکانی به خود بدهند.
اگر آنها تصمیم می‌گرفتند همین فردا صبح تمام حزب متلاشی می‌شد.
دیر یا زود قطعا آنها به جایی می‌رسیدند که این کار را بکنند.
ولی هنوز…!
به یاد آورد یک بار که در خیابانی پررفت‌وآمد قدم می‌زد، ناگهان صدای فریاد صدها زن را که کمی جلوتر در خیابانی فرعی فریاد می‌زدند، شنیده بود.
فریادی پرابهت که عصبانیت و ناامیدی در خود نهفته داشت، صدای بلند «اوووه…!» که مانند طنین یک ناقوس تداوم داشت.
قلبش‌ به شدت به تپش افتاد.
فکر کرده بود: شروع شده است!.
شورش!
بالاخره کارگران سر بلند کردند!
وقتی خود را به آنجا رساند، جمعیت دویست تا سیصدنفره‌ای از زنان را دید که اطراف دکه‌های بازارچه خیابانی ازدحام کرده بودند.
چهره‌هایشان‌ آن‌چنان غمگین بود که گویی کشتی‌هایشان‌ غرق شده است.
اما درست در همین موقع، ناراحتی همگانی تبدیل به مبارزات فردی می‌شد.
گویا یکی از دکه‌ها قابلمه‌های رویین می‌فروخت.
البته جنس آنها از نوع کم‌دوام و نامرغوبی بود، ولی ظروف آشپزخانه به طور کلی کمیاب بودند.
چون تعداد قابلمه‌ها محدود و روبه‌اتمام بود، زنانی که موفق به خرید شده بودند به سختی ازبین سایرین راه باز می‌کردند و دیگران با سروصدای زیاد صاحب دکه را متهم به احتکار و تبعیض می‌کردند.
جاروجنجال عجیبی به راه افتاده بود.
دو زن چاق برسر یک قابلمه با هم درگیر شده بودند و هریک سعی داشت آن را از دست دیگری درآورد و موهای یکی از آنها به شدت پریشان شده بود.
یک لحظه هر دو قابلمه را کشیدند و دسته قابلمه کنده شد.
وینستون با تنفر آنها را تماشا می‌کرد.
با‌این‌حال صدایی که در آن لحظه از حنجره چندصد زن برخاسته بود به طور عجیبی قدرتمند به نظر می‌رسید!
چرا آنها نمی‌توانستند همین فریاد را برای موضوعی واقعا مهم سر دهند؟
او نوشت:
آنها تا به آگاهی نرسند، طغیان نخواهند کرد، و تا طغیان نکنند به آگاهی نخواهند رسید.
با خود فکر کرد این گفته احتمالا برگرفته از یکی از کتاب‌های حزب بود.
حزب ادعا می‌کرد که کارگران را از قید بندگی رهانیده است.
قبل‌از انقلاب سرمایه‌داران آنها را استعمار می‌کرده اند، به آنها گرسنگی می‌دادند و آنها را شلاق می‌زدند.
زنان مجبور به کار در معادن زغال‌سنگ بودند( در حقیقت زنان هنوز هم در معادن زغال‌سنگ کار می‌کردند).
بچه‌های شش‌ساله را به کارخانه‌ها می‌فروختند.
اما خود حزب، نیز برطبق اصول دوگانه‌باوری، تاکید می‌کرد که کارگران به طور طبیعی در مرتبه‌ای پایین‌تر از دیگران قرار دارند و باید مانند حیوانات، با به‌کارگیری چند قانون ساده، آنها را زیر فرمان نگه داشت.
در واقع درباره کارگران اطلاعات کمی وجود داشت.
نیازی هم به شناخت بیشتر از آنها نبود.
به کار و تولیدمثل مشغول بودند سایر فعالیت‌هایشان‌ اهمیتی نداشت.
همچون گله‌های گوساله که در دشت‌های آرژانتین رها شده باشند، آنها را به حال خود گذاشته بودند تا به روش‌های زندگی آبااجدادی که در نظرشان‌ طبیعی هم بود، برگردند.
آنها به دنیا می‌آمدند، در زاغه‌های فقیرانه بزرگ می‌شدند، در سن دوازده‌سالگی به سر کار می‌رفتند، دوره کوتاهی را در شکفتگی جوانی و تمنای جنسی سپری می‌کردند، در بیست‌سالگی ازدواج می‌کردند، در سی‌سالگی به میانسالی می‌رسیدند و اغلب آنها هم در شصت‌سالگی زندگی را بدرود می‌گفتند.
افق زندگی آنها را کار سنگین، نگهداری از زن و فرزند، دعوا با همسایه‌ها، فیلم، فوتبال، آبجو و بیشتر از همه، قمار تشکیل می‌داد.
نظارت بر آنها کار مشکلی نبود.
همیشه چند تن از ماموران پلیس افکار دربین آنها سرگرم پخش شایعات غلط و نشان‌کردن و حذف چند نفری بودند که نظرشان‌ ممکن بود خطرناک باشد؛ اما هیچ کوششی به‌منظور تعلیم عقاید حزب به آنان صورت نمی‌گرفت.
داشتن عقاید و احساسات سیاسی قوی برای کارگران، خیلی هم مطلوب حزب نبود.
برای آنها فقط برخورداری از احساسات ساده وطن‌پرستانه واجب بود تا در مواقع لزوم بتوان بر مبنای چنین احساساتی آنها را به قبول ساعت کار طولانی‌تر و یا کم‌کردن جیره‌ها مجاب کرد.
حتی آن‌گونه که گاهی پیش می‌آمد اگر هم نارضایتی پیدا می‌کردند کار به جاهای باریک نمی‌کشید.
زیرا بدون داشتن عقاید اصولی فقط شکایت و گلایه‌های معمولی به فکرشان‌ می‌رسید.
منشاء اصلی مشکلات از دید آنها پنهان می‌ماند.
اکثریت کارگران حتی صفحه سخنگو هم در خانه‌هایشان‌ نداشتند.
حتی پلیس هم کمتر با آنها درگیر می‌شد.
در لندن بزهکاری و خلاف‌کاری بیداد می‌کرد، شهری بود پر از هرج‌ومرج، اشرار، فاحشه‌ها، قاچاق‌چیان و کلاهبرداران از همه قماش.
اما ازآنجاکه تمام این جرایم دربین خود کارگران رخ می‌داد، به آن اهمیتی نمی‌دادند.
آنها مجاز بودند در مسائل اخلاقی، از قوانین پدرانشان‌ پیروی کنند.
به آنها برای رعایت پاکدامنی جنسی، که حزب آن را تبلیغ می‌کرد، سختگیری نمی‌کردند.
روابط جنسی آزاد دربین آنها مجازات نداشت و طلاق نیز مجاز بود.
در واقع، حتی اگر در کارگران نشانه‌هایی از نیاز و علاقه به امور مذهبی مشاهده می‌شد، به آنها اجازه انجام مراسم دینی هم می‌دادند.
آنها از سوءظن به دور بودند.
شعار حزب نیز بر این مسئله تاکید داشت: «کارگران و حیوانات آزادند‌.»
وینستون دستش‌ را به‌طرف زخم پایش‌ برد و با احتیاط آن را خاراند.
دوباره درد آن شروع شده بود.
نکته‌ای که مدام توجه آدم را به خود جلب می‌کرد این بود که از هیچ طریق نمی‌شد پی برد قبل‌از انقلاب زندگی چگونه بوده است.
از کشو میز نسخه‌ای از کتاب تاریخ بچه‌ها را که از خانم پارسونز امانت گرفته بود، بیرون آورد و شروع به کپی‌کردن بخشی از آن در دفتر خاطراتش‌ نمود:
در زمان‌های قدیم، قبل‌از انقلاب شکوهمند، شهر لندن به زیبایی امروز نبود.
شهری تیره‌وتار و فلاکت‌بار بود که در آن هیچ کس غذای کافی نداشت.
و صدها و هزاران نفر از مردم نه کفشی به پا و نه سقفی بالای سر داشتند.
بچه‌هایی به سن و سال شما مجبور بودند برای دریافت تکه‌ای نان خشکیده و آب روزانه، دوازده ساعت برای اربابان دیوصفتی کار کنند که در صورت آهسته کارکردن آنها را با شلاق کتک می‌زدند.
اما در همین شهر آکنده از فقر و گرسنگی، معدودی خانه بزرگ و زیبا بود که مردمانی ثروتمند در آنها زندگی می‌کردند و هریک از آنها بالغ بر سی مستخدم داشتند.
این افراد، سرمایه‌دار بودند.
مردمانی زشت‌رو و کریه و چاق، درست مانند تصویر صفحه روبه‌رو.
همان‌طور که می‌بینید، او کت سیاه بلندی بر تن دارد که به آن فراک می‌گفتند، و کلاه عجیب براقی به شکل لوله بخاری بر سر دارد که به آن کلاه سیلندری می‌گفتند.
این لباس مخصوص سرمایه‌داران بود و دیگران اجازه استفاده از آن را نداشتند.
سرمایه‌داران در این دنیا مالک همه چیز بودند و دیگران برده آنها محسوب می‌شدند.
تمام زمین‌ها، خانه‌ها، کارخانه‌ها و پول‌ها به آنان تعلق داشت.
آنها می‌توانستند هر کس را که از آنها اطاعت نکند به زندان بیندازند، بیکار کنند و رها کنند تا از گرسنگی تلف شود.
وقتی افراد عادی با یک سرمایه‌دار صحبت می‌کردند باید خم می‌شدند و تواضع نشان می‌دادند، کلاه از سر برمی‌داشتند و وی را «قربان» خطاب می‌کردند.
رئیس همه سرمایه‌داران فردی به نام «شاه» بود و…
اما وینستون ادامه داستان را می‌دانست.
درمورد اسقف‌ها با آستین‌های بلند کتانی، قاضی‌ها با ردای پوست خز، قاپوق، پاگیر و کارهای شاق، تازیانه نه‌بند، ضیافت آقای شهردار و بوسیدن پای پاپ، همه در آنجا یادآوری شده بود.
قانونی هم به نام «حق شب اول» وجود داشت که احتمالا در کتاب‌های کودکان چیزی راجع‌به آن گفته نمی‌شد.
برطبق این قانون هر سرمایه‌داری می‌توانست با هریک از زنانی که در کارخانه‌هایش‌ کار می‌کردند، رابطه جنسی داشته باشد.
هیچ‌جوری نمی‌شد فهمید چه‌مقدار از این مطالب دروغ است.
شاید هم حقیقت داشت که مردم درحال‌حاضر رفاه بیشتری نسبت‌به قبل‌از انقلاب داشتند.
تنها ناقض این ادعا، اعتراضی خاموش در رگ و پی انسان بود، احساسی غریزی که به فرد می‌گفت شرایط فعلی زندگیات‌ غیرقابل‌تحمل است و باید روزی تغییر کند.
ویژگی حقیقی و برجسته زندگی فعلی برای او، نه بیرحمی و ناامنی آن، بلکه پوچی، دلگیری، بی‌حالی و خمودگی آن بود.
هر کس به اطراف خود می‌نگریست، درمی‌یافت که زندگی شباهتی به دروغ‌های منتشرشده از صفحه سخنگو دارد و نه به آرمان‌هایی که حزب برای دسترسی به آنها تلاش می‌کرد.
حتی برای یک عضو حزب هم، بخش مهمی از زندگی، خنثی و غیرسیاسی بود.
جان‌کندن و عرق‌ریختن برای انجام کارهای خسته‌کننده، مبارزه برای یافتن جا در قطار، وصله‌کردن جوراب‌های پوسیده، گدایی‌کردن یک حبه قند و ذخیره‌کردن ته‌سیگار.
وضعیت ایده‌آل موردنظر حزب، خوف‌انگیز و عظیم بود– دنیایی از پولاد و سیمان؛ ماشین‌های غول‌پیکر و اسلحه‌های حیرت‌آور– ملتی متشکل از جنگجویان و متعصبین که متحد با هم پیش بروند، همه به یک چیز فکر کنند و همه یک شعار را فریاد بزنند و همیشه تا ابد کار کنند، بجنگند، پیروز شوند و به دار آویخته شوند– سیصدمیلیون نفر درست مثل هم.
اما واقعیت فعلی عبارت بود از شهرهای آلوده و در حال پوسیدن که مردم گرسنه در آنها با کفش‌های سوراخ لخ‌لخ‌کنان این‌سو آن‌سو می‌رفتند و در خانه‌های نیمه‌ویران قرن‌نوزدهمی که همیشه بوی کلم و مستراح می‌داد روزگار می‌گذراندند.
به نظر می‌رسید منظره‌ای وسیع از لندن را که در حال نابودی بود، می‌دید.
شهری با یک‌میلیون سطل آشغال که تصویری از خانم پارسونز نیز با آن درآمیخته بود.
زنی با چین و چروک عمیق در چهره و موهایی کم‌پشت که لوله فاضلاب ظرفشویی خانهشان‌ گرفته بود و با حالتی درمانده به این‌طرف و آن‌طرف سرگردان بود.
دوباره زخم پایش‌ را خاراند.
صفحه سخنگو شب و روز گوش انسان را با ارائه آمارهایی مختلف کر می‌کرد.
آمارهایی که ثابت می‌کردند مردم امروز غذا و لباس بیشتر، خانه‌های بهتر و خلاقیت بیشتر داشتند و مدت بیشتری عمر می‌کردند و ساعات کارشان‌ کمتر شده بود و درضمن سالم‌تر، بزرگ‌تر، قوی‌تر و شادتر بودند و به‌نسبت مردم پنجاه سال پیش از سواد و هوش بیشتری برخوردار بودند.
حتی یک کلمه از این حرف‌ها را نمی‌شد تایید یا تکذیب کرد.
برای مثال، حزب ادعا می‌کرد امروز چهل درصد کارگران بزرگسال باسواد هستند و گفته می‌شد قبل‌از انقلاب این رقم حداکثر به پانزده درصد می‌رسید.
و یا تعداد مرگ‌ومیر نوزادان امروزه صدوشصت در هزار است و قبل‌از انقلاب سیصد در هزار بوده است و غیره.
موضوع شبیه معادله دومجهولی بود.
این امکان وجود داشت که همه چیزهایی که توی کتاب‌های تاریخ نوشته شده بود، حتی چیزهایی که انسان بدون پرسش می‌پذیرفت همگی پندار محض باشند.
بدین‌ترتیب شاید هیچ‌وقت قانونی به نام «حق شب اول» یا موجودی به نام سرمایه‌دار و یا کلاهی به نام کلاه سیلندری وجود نداشت.
همه چیز در هاله‌ای از غبار محو می‌شد.
گذشته پاک می‌شد و آنچه پاک شده بود، فراموش می‌شد و دروغ به حقیقت مبدل می‌شد: در طول زندگیش‌، فقط یک بار، مدرکی معتبر و غیرقابل‌انکار درمورد یک جعل‌سازی به دست آورده بود– آن هم بعداز وقوع ماجرا، و مهم هم همین بود.
به مدت سی ثانیه آن را در دست‌هایش‌ نگه داشته بود.
گویا حدود سال 1973 بود، تقریبا همان زمانی بود که او و کاترین از هم جدا شده بودند.
اما تاریخ واقعی مسئله هفت یا هشت سال جلوتر بود.
ماجرا از اواسط دهه شصت آغاز شد، دوران تصفیه‌های گسترده‌ای که طی آن رهبران اصلی انقلاب یک‌باره برای همیشه کنار گذاشته شدند.
تا سال 1970 به‌جز برادر بزرگ همه از بین رفتند و هیچ‌یک از آنها باقی نماند.
همگی به خیانت و ضدانقلابی‌گری متهم شده بودند.
گلدیشتاین گریخته و پنهان شده بود و هیچ کس نمی‌دانست کجاست‌، و عده کمی از آنها هم ناپدید شده بودند.
اکثریت آنها پس‌از محاکمه و اعتراف به گناه در دادگاه‌های عمومی اعدام شدند.
جونز، آرونسن و رادرفورد ازجمله ناپدیدشدگان بودند که آنها هم در سال 1965 دستگیر شدند.
طبق معمول برای مدت یک سال و اندی هیچ خبری از آنها نبود به‌طوری‌که هیچ کس نمی‌دانست مرده اند یا زنده.
سپس به طور ناگهانی سروکلهشان‌ پیدا شد تا به روش همیشگی به جرایم خود اعتراف کنند.
آنها به همکاری اطلاعاتی با دشمن( یعنی کشور اوراسیا)، اختلاس اموال دولتی، قتل چند تن از اعضای مورداعتماد حزب، تحریک برعلیه رهبری برادر بزرگ که چند سال قبل‌از انقلاب شروع شده بود و نیز به اعمال خرابکارانه‌ای که منجر به مرگ صدهاهزار نفر از مردم شده بود، اعتراف کردند.
آنها پس‌از اعتراف مشمول عفو قرار گرفتند و در حزب ابقا و به مشاغل تشریفاتی گمارده شدند که در ظاهر مهم و عملا کم‌مسئولیت بود.
هر سه نفر آنها مقالات طولانی و شرم‌آوری در روزنامه تایمز نوشتند و به تحلیل دلایل پشت‌کردنشان‌ به آرمان‌های حزب پرداختند و قول دادند گذشته را جبران کنند.
مدتی پس‌از آزادی، وینستون هر سه نفر آنها را در کافه «درخت شاه‌بلوط» به چشم دید.
به یاد آورد که با چه علاقه مفرطی آنها را از گوشه چشم نگاه می‌کرد.
مردانی بسیار مسن‌تر از خود او، بازماندگان دنیای کهن و شاید آخرین چهره‌های بزرگی که از نخستین روزهای تاریخ قهرمانانه حزب به جا مانده بودند.
هنوز هم مردم با دیدن آنها به یاد حال‌وهوای مبارزات مخفی و جنگ داخلی می‌افتادند.
گرچه در همان زمان هم وقایع و تاریخ‌ها داشتند کم‌کم تیره و محو می‌شدند، ولی او احساس می‌کرد که سال‌ها قبل‌از ظهور برادر بزرگ نام آنها را شنیده بود.
به‌هرحال آنها دشمنانی یاغی و مطرود محسوب می‌شدند که نابودیشان‌ درعرض یکی دو سال قطعی بود.
محال بود کسی سروکارش‌ با پلیس افکار بیفتد و راه فراری داشته باشد.
آنها مردگانی بودند که در انتظار بازگشت به گورستان به سر می‌بردند.
هیچ کس در اطراف میز آنها نمی‌نسشت.
عاقلانه نبود آدم را حتی در نزدیکی چنین افرادی ببینند.
آنها در سکوت سر میز می‌نشستند و گیلاس‌های جین با طعم میخک، که مخصوص کافه بود، درجلویشان‌ قرار داشت.
شخصیت رادرفورد بیش از دو نفر دیگر برای وینستون جذابیت داشت.
او زمانی کاریکاتوریست مشهوری بود که با آثار جسورانهاش‌ در دوران انقلاب و پیش‌از آن شور انقلابی را در مردم برمی‌انگیخت.
هنوز هم گاهی‌اوقات کاریکاتورهایش‌ در تایمز به چاپ می‌رسید.
کارهای فعلیاش‌ تقلیدی ساده از سبک کار گذشتهاش‌ بود، ولی به طرز عجیبی بی‌روح و غیرقابل‌قبول بود.
معمولا موضوع‌های گذشته را تکرار می‌کرد– محله‌های فقیرنشین، بچه‌های گرسنه، مبارزات خیابانی، سرمایه‌دارها با کلاه‌های سیلندری– حتی در سنگرها هم آنها کلاه سیلندری را با خود داشتند– و همه اینها نشانه تلاش پایان‌ناپذیر و نومیدانه‌ای برای بازگشت به گذشته بود.
مردی عظیم‌الجثه بود با موهایی خاکستری و چرب، چهره‌ای پوف‌کرده و پرچین‌و‌چروک و لب‌هایی متورم و برآمده.
معلوم بود که زمانی مرد تنومندی بوده است؛ ولی اکنون آن هیکل ورزیده به کلی افتاده و درهم‌چروکیده شده بود.
گویی جلوی چشم دیگران همچون کوه فروریخته بود.
ساعت سه بعدازظهر بود.
وینستون اکنون به یاد نداشت که در آن ساعت از روز توی کافه چه کار می‌کرد.
کافه تقریبا خالی بود.
موزیک آرامی از صفحه سخنگو پخش می‌شد.
سه مرد در جای همیشگیشان‌ بی‌حرکت و ساکت نشسته بودند.
پیشخدمت بدون دریافت سفارش، سه گیلاس جین تازه برای آنها آورد.
یک صفحه شطرنج با مهره‌های چیده‌شده پهلوی آنها، بود ولی هیچ کس شروع به بازی نکرده بود.
بعد به مدت کوتاهی که شاید به نیم دقیقه هم نمی‌رسید صفحه سخنگو دچار ایراد شد.
آهنگی که از آنها پخش می‌شد تغییر کرد و حالتی گوشخراش و مسخره به خود گرفت که قابل‌توصیف نبود.
وینستون در فکر خود آن را آهنگ زرد می‌نامید.
سپس صدایی از صفحه سخنگو به گوش رسید که می‌خواند:
«زیر سایه گسترده درخت شاه‌بلوط
من تو را فروختم و تو مرا فروختی:
آنها آنجا دروغ می‌گویند و ما اینجا،
زیر سایه گسترده درخت شاه‌بلوط.»
سه مرد تکان نخوردند.
اما وقتی وینستون دوباره به چهره درهم‌شکسته رادرفورد نگاه کرد، چشم‌های او پر از اشک بود.
وینستون برای اولین بار و با حالتی تعصب‌زده که هنوز هم دلیل آن را نمی‌دانست، دریافت که بینی آرونسن و رادرفورد هر دو شکستگی دارد.
کمی بعد هر سه مجددا دستگیر شدند.
مشخص شده بود که آنها از همان لحظه آزادی در توطئه‌های تازه‌ای شرکت داشته اند.
در دادگاه دوم، علاوه‌بر یک‌سری جرایم جدید، به همه جرایم قبلی نیز مجددا اعتراف کردند.
آنها اعدام شدند و سرنوشتشان‌، برای عبرت آیندگان، در تاریخ حزب ثبت شد.
پنج سال پس‌از این ماجرا، در سال 1973، وینستون در اتاقک خود مشغول بازکردن بسته‌ای از اسناد تازه‌رسیده توسط قلتک لاستیکی بود که ناگهان به تکه‌کاغذی برخورد که مشخص بود آنها فراموش کرده اند آن را بردارند.
همین‌که کاغذ را صاف کرد به اهمیت آن پی برد.
صفحه‌ای از روزنامه تایمز مربوط به ده سال پیش بود، چون تاریخ بالای صفحه آن مشخص بود.
در این روزنامه عکسی از نمایندگان حزب در مراسمی در شهر نیویورک جلب توجه می‌کرد.
دربین آنها عکس جونز، آرونسن و رادرفورد به چشم می‌خورد.
بدون شکخودشان‌ بودند؛ به‌هرحال نام آنها در شرح زیر عکس آمده بود.
نکته اینجا بود که هر سه نفر آنها در هر دو دادگاه خویش اعتراف کرده بودند که در آن تاریخ در خاک اوراسیا بوده اند.
از فرودگاه مخفی کوچکی در کانادا به محل قرارشان‌ در سیبری پرواز کرده و در آنجا با فرماندهان اوراسیایی دیدار و گفتگو کرده بودند و اخبار مهم نظامی را در اختیارشان‌ قرار داده بودند.
تاریخ این روز به خوبی در خاطر وینستون مانده بود، چون روز جشن 24 ژوئن( نیمه تابستان) بود.
اما گذشته‌از‌این، تمام ماجرا حتما در جاهای دیگری ثبت شده بود.
تنها نتیجه‌ای که از این قضیه می‌شد گرفت این بود که: تمام اعترافات آنها دروغ بود.
البته، این موضوع به خودی خود کشف مهمی به حساب نمی‌آمد.
وینستون هم حتی در همان زمان هرگز باور نکرده بود که افراد تصفیه‌شده از حزب واقعا مرتکب جرایم مزبور شده باشند.
اما این یک مدرک آشکار بود؛ پاره‌ای از گذشته منسوخ، مانند استخوان فسیلی که با سردرآوردن از لایه‌های نامربوط، باعث شکست یک نظریه زمین‌شناسی می‌شود.
اگر امکان داشت آن را برای همه دنیا چاپ کند و اهمیتش‌ را روشن نماید، همین یک سند برای نابودکردن ارکان حزب کافی بود.
وینستون مجددا مشغول کارش‌ شده بود.
او به‌محض‌اینکه عکس را دیده و معنایش‌ را دریافته بود آن را با کاغذ دیگری پوشانده بود.
خوشبختانه هنگامی‌که ورقه کاغذ را باز می‌کرد از زاویه دید صفحه سخنگو به حالت وارونه قرار داشت.
توده کاغذهای باطله را روی زانو گذاشت و به‌منظور ایجاد فاصله هرچه بیشتر با صفحه سخنگو صندلیش‌ را به عقب هل داد.
حفظ ظاهر بی‌تفاوت در چهره، زیاد سخت نبود، همچنین با کمی کوشش می‌شد تنفس را نیز کنترل کرد، اما ضربان قلب را نمی‌شد کاری کرد و صفحه سخنگو آن‌قدر دقیق بود که بتواند پی به تندشدن ضربان قلب ببرد.
درحالی‌که به شدت وحشت داشت مبادا اتفاقی برای مثال وزش بادی دراطراف میز راز او را برملا کند با ترس و لرز حدود ده دقیقه صبر کرد.
سپس بدون آنکه عکس را دوباره باز کند آن را به‌همراه سایر کاغذهای باطله به‌درون دخمه خاطره انداخت.
و دقیقه‌ای بعد احتمالا تبدیل به خاکستر شده بود.
این موضوع مربوط به ده، یازده سال قبل بود.
شاید اگر امروز آن عکس به دستش‌ می‌رسید، آن را نگه می‌داشت.
این حقیقت مایه تعجب بود که در دست گرفتن آن عکس، حتی حالا هم برایش‌ جلوه‌ای متفاوت داشت، حالا که دیگر از آن عکس و واقعه مربوط به آن چیزی جز خاطره‌ای بر جای نمانده بود.
وینستون پیش خود اندیشید: آیا این موضوع که تکه‌ای مدرک که حالا دیگر وجود نداشت زمانی وجود داشته است، بدان معنا بود که سلطه حزب بر گذشته کاهش یافته است؟
اما درحال‌حاضر حتی اگر می‌شد تصور کرد که آن عکس به نوعی بازسازی شود، دیگر ارزش یک مدرک را نداشت.
آن زمان که او کشف خود را به انجام رسانده بود اوشنیا دیگر با اوراسیا در حال جنگ نبود و آن سه مرد می‌بایست با دادن اطلاعات به عاملان اوراسیا، به کشور خود خیانت کرده باشند.
از آن هنگام تا کنون بارها و بارها همه چیز تغییر کرده بود.
به احتمال زیاد اعترافات را آن‌قدر دوباره‌نویسی کرده بودند که دیگر اصل موضوع هیچ اهمیتی نداشت.
تغییر گذشته نه یک بار، بلکه به طور مداوم انجام می‌شد.
چیزی که کابوس‌وار عذابش‌ می‌داد، این بود که به درستی نمی‌فهمید چرا چنین حقه‌بازی و شیادی‌هایی باید صورت بگیرد.
مزایای فوری جعل و تحریف گذشته واضح بود، ولی نقشه نهایی مرموز بود.
قلمش‌ را برداشت و نوشت:
می‌فهمم چگونه، ولی نمی‌فهمم چرا.
می‌ترسید و قبلا هم بارها ترسیده بود که مبادا دیوانه شده باشد.
شاید یک دیوانه خیلی ساده، فقط یک اقلیت یک‌نفره بود.
روزگاری اگر کسی می‌گفت زمین به‌دور خورشید می‌چرخد او را دیوانه می‌پنداشتند؛ امروز اگر باور داشتی که گذشته غیرقابل‌تغییر است، دیوانه محسوب می‌شدی.
فقط او بود که چنین اعتقادی داشت.
پس چون تنها او بود، حتما دیوانه بود.
اما فکر دیوانه‌بودن زیاد ناراحتش‌ نمی‌کرد؛ بیشتر از این وحشت داشت که مبادا اشتباه کرده باشد.
کتاب تاریخ بچه‌ها را برداشت و به عکس برادر بزرگ که در ابتدای کتاب چاپ شده بود، نگاه کرد.
چشم‌های جادویی هیپنوتیسم‌کننده او به چشمانش‌ خیره شد.
گویی نیرویی مهیب تو را تحت سیطره خود می‌گرفت و به‌درون مغزت‌ رسوخ می‌کرد، مغزت‌ را در هم می‌کوبید، به طرزی باورنکردنی تو را می‌ترساند و حتی تو را قانع می‌کرد که به احساس خود نباید اطمینان کنی.
در نهایت، حزب اعلام می‌کرد دو به‌علاوه دو می‌شود پنج، و آدم مجبور بود این حرف را باور کند.
دیر یا زود آنها بدون شک این ادعا را مطرح می‌کردند: موقعیت آنها به طور منطقی چنین چیزی را ایجاب می‌کرد.
فلسفه آنها نه‌تنها برای تجربه ارزشی قایل نبود، بلکه واقعیت بیرونی را هم تلویحا انکار می‌کرد.
بدعت‌گذاری کار معمول آنها بود و وحشت انسان از این نبود که او را به دلیل دگراندیشی بکشند، بلکه از این بود که شاید حق با آنها باشد.
زیرا به‌هرحال چگونه می‌شود مطمئن بود که دو به‌علاوه دو می‌شود چهار؟
یا جاذبه زمین وجود دارد؟
یا گذشته غیرقابل‌تغییر است؟
اگر گذشته و جهان خارج فقط در ذهن ما وجود داشته باشند و ذهن ما نیز قابل‌کنترل باشد– آن وقت چه؟
اما نه!
به نظر می‌رسید شجاعتش‌ ناگهان ریشه تردید و دودلی را خشکاند.
چهره ابراین به گونه‌ای ناخواسته در ذهنش‌ جان گرفت.
حالا دیگر بیش از پیش مطمئن بود که ابراین با اوست‌.
بله، دفتر خاطرات را برای ابراین می‌نوشت، همچون نامه‌ای بی‌انتها که انگار هیچ کس آن را نخواهد خواند، ولی به شخص خاصی خطاب می‌شد و همین امر رنگ‌وبویی واقعی بدان می‌داد.
حزب به افراد القا می‌کرد که نباید به چشم و گوش خود اطمینان کنند.
این آخرین و اساسی‌ترین فرمان آنها بود.
از فکر این که چه قدرت عظیمی دربرابرش‌ می‌ایستاد قلبش‌ فرومی‌ریخت.
هریک از روشنفکران حزب به همین دلیل به راحتی می‌توانستند او را در اندیشه‌هایش‌ دچار تردید کنند.
آنها استدلال‌های ظریفی ارائه می‌دادند که او حتی از درک آنها عاجز بود، چه رسد به اینکه توانایی جوابگویی به آنها را داشته باشد.
در جای حق نشسته بود!
آنها اشتباه می‌کردند و حق با او بود.
از حقیقت آشکار و احمقانه باید دفاع کرد.
حقیقت‌گرایی درست است و باید آن را ادامه داد.
جهان مادی وجود دارد و قوانین آن تغییر نمی‌کند.
سنگ‌ها محکم و سفت هستند، آب رطوبت دارد، هر جسم بدون‌تکیه‌گاه به‌طرف مرکز زمین سقوط می‌کند.
تجسم کرد دارد با ابراین صحبت می‌کند و اصلی بدیهی و مهم را مطرح می‌نماید، نوشت:
آزادی آن است که بتوانیم آزادانه بگوییم دو به‌علاوه دو می‌شود چهار.
اگر این اصل پذیرفته شود، بقیه اصول به‌دنبال آن می‌آیند.
از ته یک راهرو، بوی قهوه داغ– آن هم قهوه‌ای واقعی، نه قهوه پیروزی– به خیابان راه پیدا کرده بود.
وینستون بی‌اختیار توقف کرد.
تقریبا برای دو ثانیه به دنیای نیمه‌فراموش‌شده بچگیاش‌ رفت.
سپس دری به هم کوبیده شد و بوی قهوه را، که انگار صدایی بود، در خود گم کرد و برد.
چندین کیلومتر بر سنگفرش خیابان‌ها پیاده‌روی کرده بود و زخم واریسش‌ ازفرط درد زق‌زق می‌کرد.
برای دومین بار در سه هفته اخیر، بعدازظهر به مرکز اجتماعات شهر نرفته بود: اقدامی نسنجیده، چراکه همه می‌دانستند تک‌تک دفعات حضورشان‌ در آنجا کنترل می‌شود.
اصولا یک عضو حزب هیچ‌گونه اوقات بی‌کاری نداشت و فقط در رختخواب تنها بود.
از او انتظار داشتند زمانی را که در حال کارکردن، خوردن و یا خوابیدن نیست در یکی از تفریحات عمومی شرکت کند؛ هر کاری غیراز این، حتی یک پیاده‌روی ساده، که نشانه تمایل فرد به تنهایی بود همیشه کمی خطرناک به حساب می‌آمد.
در زبان نوین به آن «زندگی برای خود» می‌گفتند که به معنی فردگرایی و خودمحوری بود.
اما امروز بعدازظهر هنگامی‌که از وزارتخانه بیرون آمد، لطافت هوای بهار وسوسهاش‌ کرد.
رنگ آبی آسمان از تمام طول سال قشنگ‌تر بود، و ناگهان حس کرد تحمل بعدازظهری طولانی و پرسروصدا در مرکز اجتماعات، بازی‌های کسل‌کننده و بی‌معنی، سخنرانی‌ها، رفاقت‌های زنگ‌زده که با مشروب( جین) روغن‌کاری می‌شد، برایش‌ غیرممکن است.
یک‌مرتبه از ایستگاه اتوبوس خارج شد و در خیابان‌های لندن به راه افتاد، اول جنوب، بعد شرق و سپس شمال، در خیابان‌های ناآشنا قدم می‌زد و برایش‌ مهم نبود به کدام طرف می‌رود.
در دفتر خاطراتش‌ نوشته بود: «اگر امیدی وجود داشته باشد، به طبقه کارگر است.»
این کلمات را به یاد می‌آورد؛ حقیقتی اسرارآمیز و کلامی پوچ و بیهوده.
در محله‌ای فقیرنشین با زاغه‌های آفتاب‌خورده در جهت شمال‌شرق قدم می‌زد که زمانی نامش‌ ایستگاه سنت‌پانکراس بود.
خیابانی سنگفرش با خانه‌های کوچک دوطبقه که آستانه همه درهایش‌ شکسته و مخروبه شده و با سطح خیابان یکی شده بود، به گونه‌ای که احساس می‌کردی لانه‌های موش هستند.
بین قلوه‌سنگ‌های سنگفرش، آب فاضلاب جمع شده بود.
دم درها و بیرون خانه‌ها و توی کوچه‌های باریکی که در دو طرف خیابان فراوان بودند، آدم‌های زیادی رفت‌وآمد می‌کردند– دختران نوجوان با روژلب‌های غلیظ و پسران جوان به‌دنبال آنها، زنانی که خرامان در کوچه‌ها این‌طرف و آن‌طرف می‌چرخیدند و آینده دخترهای جوان را یادآوری می‌کردند، افراد پیری که گشادگشاد و با کمر خمیده راه می‌رفتند و بچه‌های پابرهنه که در چاله‌های آب بازی می‌کردند و با فریاد عصبانی مادرانشان‌ پراکنده می‌شدند.
یک‌چهارم پنجره‌های خانه‌ها بدون شیشه بود و با تخته پوشانده شده بود.
اغلب آنها توجهی به وینستون نداشتند و برخی با کنجکاوی محتاطانه‌ای او را می‌نگریستند.
دو زن قوی‌هیکل، پیش‌بند به کمر، درحالی‌که دست‌هایشان‌ را جلوی پیش‌بندها قلاب کرده بودند با هم صحبت می‌کردند.
دست‌های هر دوی آنها کاملا سرخ بود.
وینستون هنگام عبور از جلوی آنها بخشی از حرف‌هایشان‌ را شنید.
– بهش‌ گفتم، بله خیلی خوبه‌.
ولی اگر تو هم جای من بودی همین کار و می‌کردی.
ایرادگرفتن راحته‌ اما تو که گرفتاری من و نداری.
دیگری گفت: «آره، مسخره است.
همهاش‌ مسخره‌بازیه‌.»
ناگهان صدای آنها قطع شد.
با سکوت کینه‌توزانه‌ای او را به هنگام عبور برانداز کردند.
اما دقیقا کینه‌توزی نبود؛ نوعی احتیاط بود، گویی حیوان ناآشنایی از کنارشان‌ می‌گذرد، یک لحظه خشکشان‌ زد.
در چنین خیابانی یونیفرم آبی‌رنگ حزب چندان عادی نبود.
در واقع عاقلانه نبود آدم را در چنین جاهایی ببینند، مگر آنکه برای کار مشخصی به آنجا رفته باشد.
اگر با دیدن گشتی‌ها می‌دویدی، ممکن بود ترا متوقف کنند و بعد: «رفیق، میشه مدارکتان‌ را ببینم؟
اینجا چه کار دارید؟
کی ساعت کارتان‌ تمام شد؟
همیشه مسیرتان‌ به خانه از این طرفه‌؟»
و از این‌قبیل سوال‌ها.
البته به خانه رفتن از راه‌های متفاوت غیرقانونی نبود.
ولی کافی بود پلیس افکار راجع‌به این موضوع چیزی بشنود و توجهش‌ جلب شود.
ناگهان همه خیابان به جنب‌وجوش افتاد.
از همه طرف فریادهای هشداردهنده شنیده می‌شد.
مردم مثل خرگوش به‌طرف خانه‌هایشان‌ می‌دویدند.
کمی جلوتر از وینستون، زن جوانی با عجله بیرون پرید و بچه لاغری را که در حال بازی بود، بغل زد و لای پیش‌بندش‌ پیچید و دوباره به‌درون خانه برگشت.
در همان لحظه، مردی با لباس مشکی که از یک کوچه فرعی بیرون آمده بود، به‌طرف وینستون دوید درحالی‌که هیجان‌زده به آسمان اشاره می‌کرد فریاد زد: «آقا، کشتی بخاره‌!
بالای سرت‌!
بخواب رو زمین!»
«کشتی بخار» لقبی بود که کارگرها به دلایلی به موشک‌ها داده بودند.
وینستون فورا با صورت به‌روی زمین دراز کشید.
هروقت کارگرها چنین هشدارهایی به آدم می‌دادند، حتما دلیل داشت.
باوجوداینکه سرعت موشک‌ها بیش‌تر از سرعت صوت بود، ولی گویا کارگران از غریزه‌ای بهره‌مند بودند که چند ثانیه قبل‌از آمدن موشک باخبر می‌شدند.
وینستون دست‌ها را روی سر گذاشت.
صدای غرشی شنید که انگار کف خیابان را تکان داد؛ بارانی از ذرات ریز بر پشتش‌ ریخت.
هنگامی‌که بلند شد دید تمام بدنش‌ پوشیده از خرده‌شیشه‌های یکی از پنجره‌های نزدیک است.
جلو رفت.
بمب چند خانه را در فاصله دویست‌متری بالای خیابان از بین برده بود.
دود سیاهی آسمان را پوشانده بود و درپایین آن ابری از گرد‌و‌خاک به هوا بلند شده بود و مردم دروسط آن برروی ویرانه‌ها می‌لولیدند.
درجلوی روی او، روی کف خیابان، تکه‌ای گچ افتاده بود که لکه‌های قرمز روشنی برروی آن دیده می‌شد.
وقتی نزدیک‌تر شد دریافت دستی است که از مچ قطع شده است.
دست چنان سفید شده بود که اگر لکه‌های خون برروی آن نبود، به قالبی گچی می‌مانست.
با ضربه پا آن را به‌داخل جوی آب انداخت و سپس به‌منظور دوری از جمعیت، وارد خیابان فرعی در سمت راست شد.
درعرض سه یا چهار دقیقه، از محل اصابت موشک دور شد، درحالی‌که زندگی فلاکت‌بار آن خیل عظیم همچنان بدون توجه به اتفاقی که افتاده بود، ادامه داشت.
ساعت تقریبا هشت بعدازظهر بود و مشروب‌فروشی‌هایی که پاتوق کارگرها بود( به آن «میکده» می‌گفتند) پر از جمعیت بود.
ازمیان درهای بادبزنی که با رفت‌وآمد مردم مدام باز و بسته می‌شد، آمیزه‌ای از بوی ادرار، خاک‌اره و آبجوی ترش به مشام می‌رسید.
در گوشه‌ای سه مرد نزدیک به هم ایستاده بودند.
نفر وسط روزنامه‌ای در دست داشت که دو نفر دیگر با نزدیک‌آوردن سر خود مشغول خواندن آن بودند.
وینستون پیش‌از آنکه آن‌قدر به آنها نزدیک شود تا بتواند حالت چهره‌هایشان‌ را ببیند، حالت مجذوب‌شدگی را در تک‌تک زوایای وجودشان‌ می‌دید.
پیدا بود خبرهای مهمی را می‌خواندند.
وینستون هنوز چند قدم با آنها فاصله داشت که ناگهان دو تا از آنها شروع به بگومگو با یکدیگر کردند.
برای یک لحظه نزدیک بود دست‌به‌گریبان شوند.
– نمی‌شنوی چی دارم بهت‌ می‌گم؟
گفتم حداقل چهارده ماهه‌ که هیچ شماره‌ای برنده نشده که آخرش‌ هفت باشه!
چرا برده!
– نه، نبرده!
بریم خونه، من دو ساله‌ همه شون و تو یه کاغذ نوشتم.
مثه یه ساعت همه شون و خیلی دقیق نوشتم.
من دارم بهت‌ می‌گم هیچ شماره‌ای که آخراش‌ هفت باشه…
– چرا، یه هفت برنده شده!
من م می‌تونم اون شماره لعنتی رو بهت‌ بگم.
چهارصدوهفت آخرش‌ بود.
تو ماه فوریه بود– دومین هفته فوریه.
ارواح مادربزرگت‌ اگه راست بگی!
من همهاش‌ و مو به مو نوشتم.
می‌گم نبوده…
سومی گفت: «اوه، بسه‌ دیگه، غلاف کنید!»
آنها درباره بلیط بخت‌آزمایی صحبت می‌کردند.
وینستون بعداز حدود سی متر برگشت و آنها را نگاه کرد.
هنوز با چهره‌های برافروخته مشغول جروبحث بودند.
قرعه‌کشی بخت‌آزمایی، با جایزه‌های زیادی که هر هفته می‌داد، تنها فعالیت عمومی مورد توجه جدی کارگران بود.
شاید میلیون‌ها نفر از کارگران بودند که اگر نگوییم قرعه‌کشی بخت‌آزمایی تنها دلیل زنده‌ماندنشان‌ بود، حداقل مهمترین بخش زندگیشان‌ را تشکیل می‌داد.
مایه دلخوشی، باعث تحمیق، مسکن و محرک فکری آنها بود.
افرادی که به زحمت سواد خواندن و نوشتن داشتند، وقتی پای قرعه‌کشی بخت‌آزمایی به میان می‌آمد توانایی انجام محاسبات پیچیده را می‌یافتند و نمونه‌های عالی از اعجاز حافظه را نشان می‌دادند.
خیلی از مردمان از راه فروش روش‌ها، پیش‌بینی‌ها و طلسم‌های شانس در بخت‌آزمایی، روزگار می‌گذراندند.
وینستون با اجرای برنامه قرعه‌کشی بخت‌آزمایی که توسط وزارت فراوانی انجام می‌شد، هیچ کاری نداشت، ولی می‌دانست( در واقع همه توی حزب می‌دانستند) که جوایز اغلب خیالی هستند.
فقط جوایز کم‌ارزش واقعا پرداخت می‌شد، برندگان جوایز بزرگ هیچگاه حضور نداشتند.
چون میان قسمت‌های مختلف سرزمین اوشنیا، هیچ‌گونه ارتباطی وجود نداشت، ترتیب‌دادن چنین وضعیتی کار چندان مشکلی نبود.
اما اگر امیدی بود، به طبقه کارگر بود.
مجبور بودی به این گفته اعتماد کنی.
وقتی آن را به زبان می‌آوردی منطقی به نظر می‌رسید؛ وقتی به آدم‌هایی که در پیاده‌رو از کنارت‌ می‌گذشتند نگاه می‌کردی به این حرف ایمان می‌آوردی.
خیابانی که به‌داخل آن پیچیده بود انگار به‌سمت پایین تپه می‌رفت.
احساس می‌کرد قبلا به اینجا آمده و جاده اصلی باید در همان حوالی باشد.
کمی جلوتر سروصدایی به گوش می‌رسید.
خیابان پیچ تندی می‌خورد و به یک رشته پلکان منتهی می‌شد که به کوچه‌ای پایین‌تر از سطح زمین می‌رسید و در آنجا بساطی‌ها، سبزی می‌فروختند.
در همین لحظه، وینستون به یاد آورد آنجا کجاست‌.
این کوچه به خیابان اصلی می‌رسید و از پیچ بعدی پنج دقیقه که جلوتر می‌رفت به همان مغازه خرت‌وپرت‌فروشی می‌رسید که کتابچه خاطرات را آنجا خریده بود.
در همان نزدیکی هم از یک لوازم‌تحریرفروشی کوچک قلم‌دان و شیشه جوهرش‌ را تهیه کرده بود.
لحظه‌ای در‌بالای پلکان توقف کرد.
در آن‌طرف کوچه، مشروب‌فروشی کوچکی بود که شیشه‌های پنجرهاش‌ ازفرط کثیفی و خاک‌گرفتگی انگار یخ بسته بودند.
پیرمردی خمیده ولی چابک که سبیل‌های سفیدش‌، مانند سبیل میگو راست ایستاده بود از درهای بادبزنی وارد آن شد.
همان‌طور که وینستون ایستاده بود و تماشا می‌کرد به ذهنش‌ خطور کرد که این پیرمرد حداقل هشتاد سال سن دارد و زمان انقلاب هم میانه‌سال بوده است.
او و چند نفر دیگر به سن‌وسال او تنها بازمانده‌های دوران سرمایه‌داری بودند.
در خود حزب افراد کمی باقی مانده بودند که بتوان گفت افکارشان‌ پیش‌از انقلاب شکل گرفته است.
بیشتر افراد نسل قدیمی‌تر در جریان تصفیه‌های بزرگ سال‌های پنجاه و شصت پاکسازی، و چند نفر باقیمانده هم از شدت ترس از مدت‌ها قبل تسلیم محض شده بودند.
تنها کسی که ممکن بود که بتواند گزارشی صادقانه از شرایط موجود در اوایل این قرن ارائه کند، یکی از افراد طبقه کارگر بود.
ناگهان آن بخش از کتاب تاریخ بچه‌ها که در دفتر خاطراتش‌ رونویسی کرده بود، در نظرش‌ پدیدار شد و فکری احمقانه به سرش‌ زد.
می‌خواست وارد مشروب‌فروشی شود، باب آشنایی با پیرمرد را باز کند و سوالاتی از او بپرسد.
می‌خواست به او بگوید: «درباره زمان بچگی خود برایم‌ صحبت کنید.
آن موقع زندگی چه‌طور بود؟
از حالا بهتر بود یا بدتر؟»
از ترس آنکه مبادا ترس موجب پشیمانیش‌ شود، با عجله از پله‌ها پایین رفت و از خیابان عبور کرد.
البته این کار دیوانگی بود.
طبق معمول باوجوداینکه هیچ منع قانونی برای صحبت با کارگران و رفت‌وآمد به کافه‌ها و بارهای آنها وجود نداشت، ولی چنین عملی عجیب‌تر از آن بود که نادیده گرفته شود.
اگر سروکله گشتی‌ها پیدا می‌شد تنها بهانه‌ای که می‌توانست بتراشد این بود که احساس ضعف و بی‌حالی به او دست داده است.
احتمال کمی داشت حرفش‌ را باور کنند.
در را با فشار دست باز کرد و بوی گند آبجوی ترش به مشامش‌ خورد.
به‌محض ورودش‌، سکوتی نسبی برقرار شد.
نگاه‌های خیره آنها به یونیفرم آبیاش‌ را حس می‌کرد.
بازی دارت که در طرف دیگر سالن جریان داشت تقریبا به مدت سی ثانیه قطع شد.
پیرمردی که وینستون به‌دنبالش‌ بود در‌جلوی بار ایستاده و مشغول مجادله با مرد تنومند پشت بار بود که بینی عقابی و بازوهایی قوی داشت.
عده‌ای هم با در دست داشتن لیوان‌های آبجوی خود دور آنها حلقه زده بودند و تماشا می‌کردند.
پیرمرد درحالی‌که سینهاش‌ را با حالتی پرخاش‌جویانه جلو می‌داد گفت: «دارم با زبون آدم ازت‌ می‌پرسم.
یعنی توی این کافه لعنتی یه چتول آبجو پیدا نمی‌شه؟»
مرد پشت بار درحالی‌که به‌سمت جلو خم شده بود و نوک انگشتانش‌ را روی میز تکیه داده بود گفت: «بفرما ببینم یه چتول چیه‌؟»
– بیا درستش‌ کن!
اسم خودش و گذاشته مشروب‌فروش، ولی نمی‌دونه چتول چیه‌!
ببین، یه چتول نصف نیم‌بطره‌، چهار تا چتول می‌شه یک بطر.
می‌خوای الفبا هم بهت‌ یاد بدم.
مرد پشت بار با بی‌اعتنایی گفت: «اسماش‌ و تا حالا نشنیدم.
ما فقط لیتر داریم و نیم‌لیتر.
لیوان‌ها هم توی قفسه پیداس‌، جلوی روت‌ه‌.
پیرمرد با اصرار گفت: «من یک چتول آبجو می‌خوام.
تو هم خیلی ساده می‌تونی یه چتول برایم‌ بیاری.
وقتی ما جوون بودیم لیتر و این‌جور چیزا نبود.
مرد تنومند درحالی‌که به دیگران نگاه می‌کرد گفت: «وقتی تو جوون بودی همه ما روی درخت زندگی می‌کردیم.
شلیک خنده جمع بلند شد و حالت معذبی که با ورود وینستون ایجاد شده بود، از بین رفت.
صورت پیرمرد که ریش سفیدی داشت به سرخی گرایید.
برگشت و همچنان که با خود حرف می‌زد با وینستون سینه‌به‌سینه شد.
وینستون بازویش‌ را به آرامی گرفت و گفت:
– می‌توانم شما را به یک نوشیدنی مهمان کنم؟
پیرمرد باز هم سینهاش‌ را جلو داد و گفت: «لطف می‌کنید.»
به نظر می‌رسید توجهی به یونیفرم آبی وینستون نداشت.
با سماجت رو به مرد مشروب‌فروش کرد و گفت: «چتول!
یه چتول آبجو.»
مرد کافه‌دار دو لیوان بزرگ نیم‌لیتری را در سطلی که زیر پیشخوان بود شست و از آبجوی قهوه‌ای تیره پر کرد.
در مشروب‌فروشی‌های کارگری فقط آبجو پیدا می‌شد.
کارگرها اجازه نوشیدن جین را نداشتند، ولی در واقع به وفور در دسترسشان‌ بود.
بازی دارت را دوباره از سر گرفته بودند، و مردان دور پیشخوان شروع به صحبت درباره بلیط‌های بخت‌آزمایی کردند.
برای لحظه‌ای، حضور وینستون فراموش شده بود.
یک میز از جنس چوب صنوبر زیر پنجره قرار داشت و آن دو می‌توانستند در آنجا بدون ترس از جلب توجه دیگران با هم صحبت کنند.
کار به شدت خطرناکی بود، ولی نکته‌ای که او به‌محض ورود از آن اطمینان حاصل کرد، این بود که حداقل در کافه صفحه سخنگویی وجود نداشت.
پیرمرد همین‌که سر میز نشست و لیوان را پیش رویش‌ دید غرغرکنان گفت: «اون باید یه چتول آبجو می‌آورد.
نیم‌لیتری کمه‌.
عطش آدم و رفع نمی‌کنه.
یه‌لیتری هم خیلی زیاده‌.
از قیمتاش‌ که بگذریم هی مجبوری‌ بری دستشویی.»
وینستون محتاطانه گفت: «از زمان جوانی تا حالا حتما شاهد تغییرات زیادی بودید.»
چشم‌های پیرمرد که به رنگ آبی روشن بود ازروی تخته دارت به میز بار و از آنجا به‌طرف در دستشویی چرخید، طوریکه گویا منظور وینستون از این حرف تغییراتی بود که در مشروب‌فروشی رخ داده بود.
سرانجام گفت: «آبجو بهتر و ارزانتر بود!
وقتی من جوون بودم با چهار پنی می‌شد یه چتول آبجو خرید.
البته اون موقع قبل‌از جنگ بود.»
وینستون گفت: «کدام جنگ؟»
پیرمرد با حالت سرسری گفت: «همه جنگ‌ها.»
سپس لیوانش‌ را برداشت و سینهاش‌ را جلو داد و گفت: «حالا می‌خوام به سلامتی شما نوش جان کنم!»
برآمدگی گلویش‌ با حرکت سریعی بالا و پایین رفت و آبجو غیب شد.
وینستون به‌سمت بار رفت و با دو لیوان نیم‌لیتری دیگر بازگشت.
به نظر می‌آمد پیرمرد همه دلایلی را که برای امتناع از نوشیدن یک لیتر آبجو برشمرده بود، کاملا فراموش کرده بود.
وینستون گفت: «سن شما خیلی بیشتر از منه‌.
وقتی من به دنیا آمدم شما حتما مرد بالغی بوده اید.
یادتان‌ هست آن موقع، قبل‌از انقلاب اوضاع چگونه بود.
آدم‌های هم‌سن‌وسال من در واقع هیچ چیز از آن زمان‌ها نمی‌دانند.
فقط در کتاب‌ها راجع‌به آن دوران چیزهایی نوشته اند، ولی ممکنه‌ حرف‌های توی کتاب‌ها حقیقت نداشته باشد.
دوست دارم نظر شما را در این مورد بدانم.
کتاب‌های تاریخ می‌گویند زندگی قبل‌از انقلاب با حالا خیلی تفاوت داشته.
ظلم، بی‌عدالتی و فقر بیشتر از آن بوده که بتوانیم فکراش‌ را بکنیم.
همین جا در لندن، عده زیادی از مردم در تمام عمرشان‌ غذای کافی نداشتند.
نصف مردم حتی کفش به پا نداشتند.
روزی دوازده ساعت کار می‌کردند، ساعت نه از مدرسه بیرون می‌آمدند و ساعت ده در اتاقی می‌خوابیدند.
درکنار این عده، تعداد کمی هم بودند، فقط چند هزار نفر– که به آنها سرمایه‌دار می‌گفتند– که از قدرت و ثروت بهره‌مند بودند.
هر چیز قابل‌تملکی به آنها تعلق داشت.
توی خانه‌های بزرگ با سی‌چهل خدمه، زندگی می‌کردند.
سوار اتومبیل و کالسکه‌های چهاراسبه می‌شدند، شامپاین می‌نوشیدند و کلاه سیلندری به سر می‌گذاشتند…»
چهره پیرمرد ناگهان شکفته شد.
– کلاه سیلندری، چه خوب که یادم‌ انداختی.
همین دیروز داشتم بهاش‌ فکر می‌کردم.
نمی‌دونم چرا.
داشتم فکر می‌کردم سال‌هاست‌ که از اون کلاه‌ها ندیدم.
آخرین باری که یکی از این کلاه‌ها به سر گذاشتم مراسم تدفین خواهرزنم‌ بود.
فکر کنم حدود پنجاه سال پیش بود.
البته می‌دونی که، فقط برای مراسم کرایه کرده بودم.
وینستون صبورانه گفت: «حالا کلاه‌های سیلندری خیلی مهم نیستند.
نکته مهم سرمایه‌دارها هستند– آنها و چند نفری که ازطریق آنها نان می‌خوردند مثل کشیش‌ها، قاضی‌ها و امثال اینها– که اربابان روی زمین بودند.
هر چیزی که وجود داشت برای سود و منفعت آنها بود.
شما– مردم عادی، کارگرها– همگی برده آنها بودید.
هر کار می‌خواستند با شما می‌کردند.
می‌توانستند مثل گوساله شماها را با کشتی به کانادا بفرستند.
با دخترهایتان‌ بخوابند.
دستور می‌دادند شلاق اتان بزنند.
شما مجبور بودید موقع ردشدن از کنار آنها کلاه‌های خود را بردارید.
هر سرمایه‌داری همیشه یک عده نوکر و پادو دوروبر خودش داشت که…»
پیرمرد دوباره به هیجان آمد و گفت:
– نوکرها!
الان خیلی وقته‌ که دیگه این کلمه رو نشنیدم.
نوکرها!
این کلمه من و به اون دوران می‌بره.
یادم‌ه‌، آره– خیلی سال پیش بود– گاهی‌اوقات یکشنبه عصرها می‌رفتم هایدپارک تا به سخنرانی آدم‌هایی که به آنجا می‌اومدند گوش کنم.
ارتش نجات، طرفداران کلیسای کاتولیک، یهودی‌ها، هندی‌ها– همه آنجا بودند.
و یک نفر بین اونها بود که اسمش‌ یادم‌ نیست، ولی مبلغ خوبی بود، به اونها نوکر خشک‌وخالی نمی‌گفت.
می‌گفت: نوکر سرمایه‌دارها!
جیره‌خوار طبقه حاکم!
به اونها مفت‌خور هم می‌گفت.
خیلی رک به اونها می‌گفت کفتار.
البته می‌دونی که منظورش‌ حزب کارگر بود.
وینستون احساس می‌کرد آن دو منظور یکدیگر را به خوبی نفهمیده اند.
– در واقع چیزی که من می‌خواهم بدانم این است که شما فکر می‌کنید الان از آن زمان‌ها، آزادی بیشتری دارید یا نه؟
الان رفتار انسانی‌تری با شما می‌شود؟
آن زمان‌ها، مردم ثروتمند، مردم اعیان…
پیرمرد به‌میان کلامش‌ پرید و به یاد دوران گذشته گفت: «مجلس عوام…»
– به قول شما، مجلس عوام.
می‌خواهم از شما بپرسم رفتار تحقیرآمیز آنها با شما فقط به این دلیل بود که آنها ثروتمند بودند و شما فقیر؟
مثلا، حقیقت دارد که شما باید آنها را «قربان» خطاب می‌کردید و وقتی از کنارشان‌ رد می‌شدید کلاه خود را از سر برمی‌داشتید؟
پیرمرد عمیقا به فکر فرورفت.
قبل‌از جواب‌دادن یک‌چهارم لیوانش‌ را نوشید.
– آره، اونها دوست داشتند به‌خاطرشان‌ کلاه خود را از سر برداری.
این کار نوعی احترام بود.
من با اون موافق نبودم، ولی اغلب انجامش‌ می‌دادم.
آره، همین‌طوره‌ که گفتی.
– یه چیز دیگه.
البته من فقط چیزی را که در کتاب‌های تاریخ خوانده ام نقل می‌کنم، ولی هیچ وقت شده بود که آنها یا مستخدم‌هایشان‌ شماها را در فاضلاب بیندازند؟
پیرمرد گفت: «یک بار یکی از اونها من و انداخت.
انگار همین دیروز بود خوب یادم‌ مونده.
شب مسابقه قایقرانی بود– و اونها این شب و با چه سروصدایی برگزار می‌کردند– و من در خیابان شافتزبری با مرد جوانی رودررو شدم.
آقایی تمام‌عیار با پیراهن، کلاه سیلندری و کت سیاه.
توی پیاده‌رو داشت زیگزاگ می‌رفت که تصادفی با هم سینه‌به‌سینه شدیم.
گفت: «چرا نگاه نمی‌کنی کجا داری می‌ری؟»
بهش‌ گفتم: «فکر می‌کنی خیابون و خریدی؟»
گفت: «اگر بخواهی پررویی کنی گردنت‌ و می‌شکنم.»
درعرض یه دقیقه تو رو تحویل پلیس می‌دم.»
شاید باور نکنید با کف دست به تخت سینه من کوبید جوری که نزدیک بود زیر یه اتوبوس برم.
خوب اون روزها من هم خیلی جوان بودم.
می‌خواستم اون و بخوابونم زمین، فقط…»
احساس ناامیدی وجود وینستون را فراگرفت.
پیرمرد هیچ چیز به‌دردخوری جز یک مشت مسایل پیش‌پاافتاده به یاد نداشت.
اگر تمام روز هم از او سوال می‌کرد، چیز مهمی دستگیرش‌ نمی‌شد.
پس روایت حزب از تاریخ، حداقل تا حدودی ممکن بود درست باشد؛ شاید هم کاملا درست بود.
یک بار دیگر سعی کرد و گفت:
– شاید نتوانسته باشم منظورم‌ را به روشنی بیان کنم.
چیزی که من می‌خواهم بگویم این است که شما عمر درازی را گذرانده اید.
حدود نصف مدت عمرتان‌ قبل‌از انقلاب بوده.
مثلا سال 1925 شما یک جوان بالغ بودید.
حالا با توجه به خاطراتی که به یاد دارید زندگی در آن سال‌ها از الان بهتر بود یا بدتر؟
و اگر شما حق انتخاب داشتید ترجیح می‌دادید در آن زمان زندگی کنید یا حالا؟
پیرمرد متفکرانه به تخته دارت چشم دوخت.
بقیه آبجو را بسیار آرام‌تر از قبل نوشید.
گویی مشروب او را سر حال آورده باشد، با لحنی متین و صبورانه شروع به صحبت کرد.
– می‌دونم که انتظار داری چی بگم.
می‌خواهی بگم دوست داشتم دوباره جوون می‌شدم..
اگر از خیلی‌ها سوال کنی، این جواب رو میدن.
وقتی آدم جوونه‌، سالم و قویه‌.
وقتی به سن‌وسال من برسی، هیچ وقت حالت‌ کاملا خوب نیست.
من از درد پا و تکرار ادرار رنج می‌برم.
شبی شش هفت بار مجبورم‌ برم دستشویی.
از طرف دیگه، پیری مزایایی هم داره.
دیگه نگران خیلی از چیزها نیستی.
با زن‌ها کاری نداری و این خودش خیلی خوبه‌.
نمی‌دونم باور می‌کنی یا نه، نزدیک سی ساله‌ زن ندارم.
تازه نیازاش‌ و هم احساس نمی‌کنم.
وینستون به لبه پنجره پشت‌سرش‌ تکیه داد.
ادامه‌دادن موضوع فایده نداشت.
نزدیک بود باز هم آبجو سفارش دهد که دید پیرمرد برخاست و لخ‌لخ‌کنان به‌طرف توالت رفت که بوی چندش‌آوری از آن بلند می‌شد.
نیم لیتر اضافی کار خودش را کرده بود.
وینستون یکی دو دقیقه نشست و به لیوان خالی جلویش‌ خیره شد و بعد بدون اینکه خودش هم متوجه شود ناگهان در خیابان به خود آمد.
به یاد آورد: حداقل درعرض این بیست سال، دیگر نمی‌شد جوابی برای سوال مهم و اساسیاش‌ که «آیا زندگی حالا بهتر بود یا زندگی قبل‌از انقلاب؟»
پیدا کند.
اما عملا همین حالا هم سوال، بی‌جواب بود.
چراکه معدود بازماندگان زمان قدیم از مقایسه این دو عصر با یکدیگر ناتوان بودند.
هزاران نکته جزئی بی‌فایده را به یاد داشتند، دعوا با همکاران، جستجو برای یافتن تلمبه گمشده دوچرخه، حالت چهره خواهری که سال‌ها پیش فوت کرده، گردوخاک در صبح یک روز طوفانی هفتاد سال پیش؛ اما چیزی از واقعیات به‌دردخور در یاد آنها نمانده بود.
مانند مورچه‌هایی بودند که اجسام کوچک را می‌بینند ولی از دیدن اجسام بزرگ عاجزند‌.
و هنگامی‌که حافظه ضعیف بود و شواهد نوشتاری نیز تحریف شده بود– همه مجبور به قبول این ادعای حزب بودند که شرایط زندگی افراد بعداز انقلاب بهتر شده است، زیرا هیچ معیاری برای آزمودن درستی آن وجود نداشت و بعدها هم نمی‌توانست به وجود بیاید.
در این لحظه، رشته افکارش‌ به طور ناگهانی پاره شد.
ایستاد و نگاهی به اطراف انداخت.
در خیابان باریکی بود با چند مغازه کوچک و تاریک که درمیان خانه‌های مسکونی قرار گرفته بودند.
درست بالای سرش‌ سه توپ فلزی رنگ‌ورورفته آویخته بودند که گویا زمانی طلایی‌رنگ بودند.
به نظرش‌ محل آشنایی می‌آمد.
بله، درست بیرون مغازه‌ای ایستاده بود که دفتر خاطراتش‌ را از آنجا تهیه کرده بود.
ترس وجودش‌ را فراگرفت.
در خرید دفتر حسابی بی‌احتیاطی کرده بود و به خود قول داده بود که دیگر طرف این مغازه هم نیاید.
حالا به‌محض‌اینکه به افکارش‌ اجازه جولان داده بود، پاهایش‌ به دلخواه خود او را به اینجا کشانده بودند.
امید او دقیقا همین بود که با شروع به نگارش خاطراتش‌ بتواند خود را دربرابر چنین هیجانات جنون‌آمیزی بیمه کند.
از طرفی متوجه شد باوجوداینکه ساعت تقریبا نه شب است ولی مغازه هنوز باز است.
چون احساس می‌کرد به‌جای‌آنکه همانجا بایستد اگر به‌داخل مغازه برود کمتر مورد سوءظن قرار می‌گیرد، بنابراین داخل شد.
اگر هم مورد سوال واقع می‌شد می‌توانست به راحتی بگوید که برای خرید تیغ ریش‌تراشی به آنجا آمده است.
صاحب مغازه تازه چراغ آویز نفتی را روشن کرده بود.
بویی ناخوشایند ولی آشنا از آن به مشام می‌رسید.
مردی حدودا شصت‌ساله با قامتی خمیده و کم‌بنیه بود.
بینی درازی داشت که حاکی از خیراندیشیاش‌ بود و چشمان مهربانش‌ از پشت عینک ته‌استکانی تغییر حالت یافته بود.
موهایش‌ تقریبا به طور کامل سفید شده بود، اما ابروهایش‌ هنوز سیاه و پرپشت بود.
عینکش‌، رفتار آرام و حرکات وسواسیاش‌ و نیز ژاکت مخمل سیاه‌رنگ کهنهاش‌ به او ظاهری روشنفکرمآب داده بود، گویی ادیب یا موسیقیدان است.
صدایی لطیف و آرام داشت و لهجهاش‌ در مقایسه با لهجه اکثریت کارگران چندان ناجور نبود.
مرد بلافاصله گفت: «شما را در خیابان که دیدم، شناختم.
شما همان آقایی هستید که کتابچه خاطرات آن خانم جوان را خریدید.
کاغذهای خوبی داشت، خیلی خوب.
معمولا به این‌نوع کاغذها می‌گویند کاغذ خامه‌ای.
به جرات می‌تونم بگم پنجاه سالی می‌شه که دیگه یه همچو کاغذی ساخته نشده.»
درحالی‌که از بالای عینکش‌ وینستون را نگاه می‌کرد پرسید: «کاری هست که بتوانم برایتان‌ انجام دهم؟
یا شاید هم فقط می‌خواهید نگاهی بیندازید؟»
وینستون به طور سرسری گفت: «داشتم رد می‌شدم.
چیز خاصی نمی‌خواستم فقط گفتم یک نگاهی بیندازم.»
مرد با دست سفید و لطیفش‌ حرکتی حاکی از عذرخواهی انجام داد و گفت: «چه بهتر، چون فکر می‌کنم نمی‌تونستم رضایت شما را جلب کنم.
وضع را می‌بینید؛ حتما با خود فکر می‌کنید چه‌قدر مغازه خالیست‌.
بین خودمون باشه خرید و فروش عتیقه دیگه داره تموم می‌شه.
نه تقاضایی هست و نه جنسی داریم.
اثاثیه، چینی، بلور همه تا حدودی ورافتاده اند.
جنس‌های فلزی را هم که بیشتر آب می‌کنند.
خود من سال‌هاست‌ که یک شمعدان برنجی ندیده ام.»
فضای جمع‌وجور داخل مغازه در حقیقت آکنده از اجناس بود، ولی تقریبا هیچ چیز باارزشی دربین آنها یافت نمی‌شد.
به‌خاطرآنکه قاب‌عکس‌های خاک‌گرفته بی‌شماری به دیوارها تکیه داده شده بودند فضای کف مغازه بسیار محدود شده بود.
در ویترین سینی‌هایی قرار داشت مملو از پیچ و مهره، اسکنه‌های فرسوده و قلم‌تراش‌هایی با تیغه‌های شکسته، ساعت‌های زنگارگرفته‌ای که حتی ظاهر درست‌وحسابی هم نداشتند و خیلی چیزهای بی‌ارزش دیگر.
فقط برروی میز کوچکی در گوشه مغازه تلی از خرت‌وپرت جمع بود– انفیه‌دان‌های لاک الکلی، سنجاق‌سینه‌های عقیق و امثال آن– که به نظر می‌رسید ممکن است چیز باارزشی بین آنها باشد.
وینستون همان‌طور که به‌سمت میز می‌رفت چشمش‌ به چیز گرد و صافی افتاد که درزیر نور چراغ درخشش ملایمی داشت و آن را برداشت.
شیء بلوری سنگینی بود که یک طرف آن صاف و طرف دیگراش‌ انحنا داشت و تقریبا به شکل نیم‌کره بود.
رنگ و ترکیب بلور همچون، قطره‌های باران، از لطافت خاصی برخوردار بود.
درمیان بلور، شیء صورتی‌رنگ عجیبی قرار داشت که چین‌و‌شکن آن شبیه گل سرخ یا شقایق دریایی بود و سطح منحنی بلور باعث درشت‌نمایی و جلوه بیشتر آن شده بود.
وینستون حیرت‌زده گفت: «این چیه‌؟»
پیرمرد گفت: «اون مرجانه‌، مرجان.
احتمالا آن را از اقیانوس هند آورده اند.
آنها معمولا مرجان را توی شیشه جاسازی می‌کنند.
حداقل باید صد سال یا بیشتر از ساخت آن گذشته باشه.»
وینستون گفت: «چیز قشنگی است.»
پیرمرد هم تصدیق کرد و گفت: «بله، چیز قشنگیه‌، اما این روزها کسی به این‌جور چیزها اهمیت نمی‌ده.
اما اگر چشم شما را گرفته باشد و بخواهید آن را بخرید برای شما چهار دلار تمام می‌شود.
یادم‌ می‌آید که زمانی چیزی شبیه به آن هشت پوند قیمت داشت.
هشت پوند هم…
نمی‌توانم حساب کنم ولی خیلی پوله‌.
اما این روزها دیگر چه کسی– حتی آن چند نفری هم که باقی مانده اند– به اشیاء عتیقه واقعی اهمیت می‌دهد؟»
وینستون خیلی سریع چهار دلار را پرداخت و بلور زیبا را آرام در جیبش‌ گذاشت.
این حقیقت که این شیء متعلق به دورانی کاملا متفاوت با زمان حاضر بود، به آن رنگ و بویی می‌داد که حتی بیش از زیباییاش‌ باعث شده بود وینستون آرزوی تملک آن را داشته باشد.
حالت صافی و براقی بلور شبیه هیچ‌یک از بلورهایی نبود که تا به حال دیده بود.
چیزی که جذابیت آن را دوبرابر می‌کرد این بود که هیچ کاربرد مشخصی نداشت، ولی وینستون حدس می‌زد که آن را به‌عنوان کاغذنگه‌دار ساخته بودند.
در جیبش‌ حسابی سنگینی می‌کرد، ولی خوشبختانه برآمدگی زیادی نداشت.
داشتن چنین چیزی برای یک عضو حزب مشکوک و حتی شرم‌آور محسوب می‌شد.
هر چیز زیبایی به نوعی همیشه مورد سوءظن واقع می‌شد و چون چیزهای قدیمی نیز به‌تبع قدمتشان‌ زیبا بودند، همه شامل این قاعده ناگفته می‌شدند.
پیرمرد پس‌از گرفتن پول، حسابی خوشحال شد.
وینستون بعدا متوجه شد که او حتی به سه یا دو دلار هم قانع بود.
پیرمرد گفت: «بالا یک اتاق دیگه هم هست که شاید دلتان‌ بخواهد نگاهی به آنجا بیندازید.
البته چیز زیادی آنجا نیست، فقط چند تکه.
می‌توانیم یک چراغ هم با خودمان ببریم.»
سپس چراغ دیگری روشن کرد، با قامت خمیده به‌سمت پلکان فرسوده رفت و راه را نشان داد.
از پله‌ها بالا رفت و پس‌از عبور از راهرویی باریک به اتاقی رسید که به‌طرف خیابان نبود و پنجرهاش‌ رو به حیاطی سنگفرش و فضایی پر از لوله‌های دودکش باز می‌شد.
وینستون دید اثاثیه اتاق به گونه‌ای مرتب چیده شده است، انگار کسی در آنجا زندگی می‌کند.
قطعه‌فرش کوچکی بر زمین و یکی دو تابلو به دیوارها آویخته بود و صندلی راحتی سنگینی را به‌طرف بخاری دیواری کشیده بودند.
روی پیش‌بخاری یک ساعت شیشه‌ای قدیمی ازمدافتاده تیک‌تاک می‌کرد.
زیر پنجره، تختخوابی بسیار بزرگ قرار داشت که هنوز تشکاش‌ روی آن بود.
تختخواب تقریبا یک‌چهارم فضای اتاق را پر کرده بود.
پیرمرد با حالتی پوزش‌خواهانه گفت: «ما اینجا زندگی می‌کردیم تا اینکه همسرم‌ فوت کرد، من هم دارم خردخرد اثاثیه را می‌فروشم.
این هم یک تخت زیبا از چوب ماهون است، که اگر ساس‌هااش‌ را بکشی تخت زیبایی خواهد شد.
اما حدس می‌زنم به نظر شما هم کمی جاگیر باشد.»
چراغ را بالا گرفته بود به‌طوری‌که همه اتاق را روشن می‌کرد و اتاق زیر نور گرم و ملایم چراغ وسوسه‌انگیز به نظر می‌رسید.
فکری از خاطر وینستون گذشت، اینکه اگر دل به دریا بزند و خطر کند، خیلی راحت می‌تواند اتاق را درازای هفته‌ای چند دلار اجاره کند.
فکری نشدنی بود که به‌محض حضور در ذهن آن را فراموش کرد؛ اما اتاق نوعی احساس حسرت را در او زنده کرد.
یک‌جور خاطره آبااجدادی.
حس می‌کرد دقیقا می‌داند نشستن روی چنین صندلی راحتی نزدیک آتش چه احساسی دارد، درحالی‌که پاها را به حفاظ آتش تکیه داده ای و کتری برروی آتش غلغل می‌کند و تیک‌تاک ساعت در اتاق می‌پیچد و کسی مراقب تو نیست و صدایی به گوش نمی‌رسد.
زیر لب زمزمه کرد: «اینجا از صفحه سخنگو خبری نیست!»
پیرمرد گفت: «آه، هیچ وقت از این‌جور چیزها نداشتم.
خیلی گرانند‌.
درضمن هیچ وقت هم احساس نکردم به اون نیاز دارم.
حالا به اون میز تاشوی قشنگ در اون گوشه نگاه کنید.
البته اگر بخواهید از صفحه دو طرفاش‌ استفاده کنید باید لوله‌هایش‌ را عوض کنید.»
در گوشه دیگر اتاق قفسه کتاب کوچکی بود که توجه وینستون را به خود جلب کرده بود.
ولی در آن فقط مقداری آشغال بود.
جریان جستجو، شکار و نابودکردن کتاب‌ها با همان جدیتی که در سایر جاها انجام می‌شد، در محله‌های کارگری نیز مورد توجه بود.
بعید بود در تمام اوشنیا بتوان کتابی یافت که قبل‌از 1960 چاپ شده باشد.
پیرمرد همچنان چراغ به دست درجلوی تابلویی از چوب صندل سرخ ایستاده بود.
تابلو در طرف دیگر بخاری روبروی تختخواب به دیوار آویخته شده بود.
پیرمرد با ملایمت شروع به صحبت کرد: «درضمن اگر به تابلوهای قدیمی علاقه دارید…»
وینستون جلو آمد تا تابلو را بررسی کند.
یک تابلوی حکاکی‌شده برروی فلز بود که ساختمانی بیضی‌شکل با پنجره‌های مستطیل‌شکل را نشان می‌داد و برج کوچکی درجلوی آن قرار داشت.
نرده‌ای سرتاسری دورتادور ساختمان را گرفته بود و چیزی شبیه مجسمه هم در انتهای پشتی ساختمان کنده‌کاری شده بود.
وینستون چند لحظه‌ای به آن خیره شد.
گرچه مجسمه را به یاد نمی‌آورد ولی تصویر به گونه‌ای مبهم برایش‌ آشنا بود.
پیرمرد گفت: قاب به دیوار پیچ شده، ولی اگر بخواهی می‌تونم برایت‌ بازش‌ کنم.»
وینستون سرانجام گفت: «من این ساختمان را می‌شناسم.
الان به صورت ویرانه‌ای در‌وسط خیابان جلوی کاخ دادگستری است.»
پیرمرد گفت: «درسته‌.
جلوی دادگاه‌ها.
چند سال پیش مورد اصابت بمب قرار گرفت.
روزی کلیسا بود.
اسماش‌ کلیسای سنت‌کلمنتس‌دین بود.»
بعد با لبخندی ازروی عذرخواهی چنان‌که گویی می‌دانست چیزی کم‌وبیش خنده‌دار می‌گوید، اضافه کرد: «ناقوس‌های سنت‌کلمنتس چی میگن؛ پرتقال‌ها و لیموها دراومدن!»
وینستون گفت: «یعنی چی؟.
ناقوس‌های سنت‌کلمنتس چی میگن، پرتقال‌ها و لیموها دراومدن!.
این شعری بود که زمان بچگی می‌خواندیم.
یادم‌ نیست بقیهاش‌ چه‌طور بود، ولی آخراش‌ این‌جوری تموم می‌شد: این هم شمعی که راهت‌ و به‌سوی تخت روشن می‌کنه، این هم ساطوری که سرت‌ و قطع می‌کنه.
مثل یک رقص بود.
همه دست‌هاشون‌ و به هم می‌گرفتند و یکی باید از زیر دست‌هاشون‌ رد می‌شد.
وقتی به جمله «این هم ساطوری که سرت‌ و قطع می‌کنه» می‌رسیدند دست‌ها را پایین می‌آوردند و طرف را می‌گرفتند.
اسم تمام کلیساهای لندن، البته کلیساهای اصلی در این شعر بود.
وینستون بهت‌زده از خود می‌پرسید کلیساها به چه قرنی تعلق دارند؟
تعیین عمر ساختمان‌های لندن همیشه کار مشکلی بود.
ساخت هر بنای بزرگ و باابهتی را درصورتی‌که ظاهراش‌ به حد کافی نو به نظر می‌رسید به زمان بعداز انقلاب نسبت می‌دادند، درحالی‌که بناهایی با قدمت بسیار کوتاه‌تر را به دوره نامعلومی به نام قرون وسطی منسوب می‌کردند.
می‌گفتند در سده‌های تسلط سرمایه‌داری هیچ چیز باارزشی ساخته نشده است.
اگر کسی می‌خواست با مطالعه معماری تاریخ را یاد بگیرد، چیزی بیش از آنچه در کتاب‌ها نوشته شده بود، نمی‌آموخت.
همه چیزهایی که ممکن بود به روشنگری درباره گذشته کمک کند ازقبیل مجسمه‌ها، کتیبه‌ها سنگ‌های یادبود، و نام خیابان‌ها به گونه‌ای حساب‌شده تغییر می‌کردند.
– نمی‌دانستم آنجا کلیسایی بوده.
پیرمرد گفت: «در واقع خیلی از آنها باقی مانده اند ولی از آنها استفاده‌های دیگری می‌کنن.
بگذار ببینم، بقیه شعر چی بود؟
آهان!
یادم‌ اومد!
ناقوس‌های سنت‌کلمنتس چی میگن، پرتقال‌ها و لیموها دراومدن!
ناقوس‌های سنت‌مارتین چی میگن، به من سه فارتینگ بدهکاری‌!
تا همین جااش‌ و یادم‌ه‌.
فارتینگ یک سکه کوچک مسی بود، به یک‌سنتی شباهت داشت.»
وینستون گفت: «کلیسای سنت‌مارتین کجا بود؟»
– سنت‌مارتین؟
هنوز پابرجاست‌.
در میدان پیروزی بعداز گالری عکس.
ساختمانی با ایوان‌ها و ستون‌های مثلث‌شکل در‌جلوی آن و تعداد زیادی پله.
وینستون آنجا را خوب می‌شناخت.
موزه‌ای بود برای نمایش انواع گوناگون تبلیغات– ماکت بمب‌های موشکی، دژهای شناور، ماکت‌های ساخته‌شده با موم که صحنه‌هایی از فجایع به‌بارآمده توسط دشمن را ترسیم می‌کردند و چیزهایی از این‌قبیل.
پیرمرد اضافه کرد: «به آن می‌گفتند سنت‌مارتین در چمنزار، اما به خاطر ندارم آن اطراف چمنی دیده باشم.»
وینستون قاب را نخرید.
علاقه به داشتن آن حتی از علاقهاش‌ به بلور کاغذنگه‌دار هم نامعقول‌تر بود و تازه هیچ راهی برای بیرون‌بردن آن نداشت، مگر آنکه آن را از قاب خارج می‌کرد.
اما باز هم چند دقیقه‌ای این پا و آن پا کرد تا بیشتر با پیرمرد صحبت کند و فهمید نام پیرمرد با نام «ویکس» که بر سردر مغازه به چشم می‌خورد یکی نیست.
بلکه نامش‌ چارینگتون است.
آقای چارینگتون مرد بیوه شصت‌و‌سه‌ساله‌ای بود که مدت سی سال در این مغازه کار می‌کرد.
در تمام این سال‌ها قصد داشت نام سردر مغازه را عوض کند، ولی هیچگاه عملا مبادرت به این کار نکرده بود.
همان‌طورکه با هم مشغول صحبت بودند، چند لحظه یک بار شعر نیمه‌کاره پیرمرد به یاد وینستون می‌آمد: ناقوس‌های سنت‌کلمنتس چی میگن، پرتقال‌ها و لیموها دراومدن!
ناقوس‌های سنت‌مارتین چی میگن، به من سه فارتینگ بدهکاری‌!
چیز عجیبی بود، ولی وقتی شعر را در ذهن تکرار می‌کرد، گویی واقعا صدای ناقوس‌ها را می‌شنید، ناقوس‌های لندن گمشده‌ای که هنوز می‌شد اینجا و آنجا اثری از آن یافت که تغییر شکل داده و فراموش شده است.
انگار صدای ناقوس‌های کلیساها را از‌فراز برج‌های خیالی می‌شنید، که یکی پس‌از دیگری به صدا درمی‌آیند.
با‌این‌حال، تا جایی که به یاد می‌آورد، در زندگی واقعیاش‌ هیچ وقت صدای ناقوس‌های کلیسا را نشنیده بود.
از آقای چارینگتون جدا شد و به تنهایی از پله‌ها پایین آمد تا بتواند بدون جلب توجه پیرمرد، قبل‌از بیرون‌رفتن از مغازه، وضعیت خیابان را بررسی کند.
پیش خود فکر کرد با حفظ یک فاصله زمانی مناسب– مثلا یک ماه– ممکن بود دوباره دل به دریا بزند و به آنجا برگردد.
خطر این کار احتمالا نسبت‌به طفره‌رفتن از حضور در مرکز اجتماعات کمتر بود.
ولی ابلهانه‌ترین کار او در وهله اول این بود که بعداز خرید کتابچه سفید بدون آنکه از قابل‌اعتمادبودن صاحب مغازه اطمینان حاصل کند، دوباره به آنجا رفته بود!
با خود فکر کرد که بله، حتما دوباره به آنجا خواهد رفت.
باز هم خورده‌ریزه‌های قشنگی خواهد خرید.
می‌خواست تابلوی حکاکی سنت‌کلمنتس‌دین را بخرد، از قاباش‌ بیرون بیاورد و درزیر ژاکت یونیفرم کارش‌ پنهان کند و به خانه ببرد.
می‌خواست کاری کند که آقای چارینگتون بقیه آن شعر را هم به یاد بیاورد و برایش‌ بخواند.
حتی گاهی فکر جنون‌آمیز اجاره‌کردن اتاق در طبقه بالا دوباره از ذهنش‌ گذشت.
برای مدت تقریبا پنج ثانیه دچار چنان شور و شعفی شد که وقتی از مغازه خارج شد بی‌محابا بدون آنکه از پنجره نگاهی به اطراف بیندازد، بی‌اختیار شروع به زمزمه کرد:
ناقوس‌های سنت‌کلمنتس چی میگن، پرتقال‌ها و لیموها دراومدن!
ناقوس‌های سنت‌مارتین چی میگن، به من…
ناگهان دلش‌ هری ریخت و نزدیک بود خود را خیس کند.
یک نفر با یونیفرم آبی که بیش از ده متر با او فاصله نداشت، در پیاده‌رو به‌سمت او می‌آمد.
همان دختر مومشکی بود که در بخش ادبیات داستانی کار می‌کرد.
هوا در حال تاریک‌شدن بود ولی تشخیص دختر دشوار نبود.
مستقیم به چهره وینستون چشم دوخت، سپس گویی او را ندیده است، سریع از کنار او رد شد و رفت.
وینستون برای چند لحظه بر جای خشکش‌ زد و نتوانست حرکت کند.
بعد به کندی به راه افتاد و بدون آنکه حتی یک لحظه به اشتباهش‌ در انتخاب مسیر دقت کند به‌طرف راست پیچید.
به‌هرحال جواب یک سوال معلوم شده بود.
دیگر شک نداشت که دخترک جاسوسی او را می‌کرد.
حتما در حال تعقیب او بوده است، زیرا باورکردنی نبود که درست در همان موقع از شب، در همان خیابانی که وینستون بود قدم بزند، جایی که از تمام محله‌های مسکونی اعضای حزب کیلومترها فاصله داشت.
تصادفی‌بودن این اتفاق بسیار بعید بود.
خیلی هم فرق نمی‌کرد که از عوامل پلیس افکار باشد، یا جاسوس تازه‌کاری که وظیفه‌شناسیاش‌ او را به این کار واداشته بود.
همین کافی بود که او را زیر نظر گرفته بود.
شاید رفتن او به مشروب‌فروشی را هم دیده بود.
با زحمت به جلو قدم برداشت.
با هر قدم شیء بلورین درون جیبش‌ به رانش‌ می‌خورد و او مردد بود آن را از جیبش‌ درآورد و بیرون بیندازد یا نه.
درد شکمش‌ از همه چیز بدتر بود.
برای یکی دو دقیقه احساس می‌کرد اگر خود را به دستشویی نرساند، حتما می‌میرد.
اما در چنین محله‌هایی توالت عمومی وجود نداشت.
سرانجام حالت بحرانی رد شد و درد مبهمی جای آن را گرفت.
خیابان بن‌بست بود.
وینستون برای چند لحظه بهت‌زده ایستاد.
نمی‌دانست چه کند، سپس از همان راهی که آمده بود برگشت.
همین‌که برگشت به یادش‌ آمد که دخترک که سه دقیقه قبل از کنارش‌ گذشته بود و اگر می‌دوید شاید می‌توانست به او برسد.
می‌توانست او را تعقیب کند تا به جای خلوتی برسند و بعد با یک قلوه‌سنگ به سرش‌ بکوبد.
شیء بلورین درون جیبش‌ هم احتمالا برای این کار مناسب بود.
اما خیلی زود این اندیشه را کنار گذاشت، چون حتی فکر درگیری فیزیکی هم برایش‌ غیرقابل‌تحمل بود.
وینستون نمی‌توانست بدود، هیچ کاری از دستش‌ برنمی‌آمد.
دختر مومشکی جوان و قوی‌بنیه بود و مسلما از خود دفاع می‌کرد.
فکر دیگری که به ذهنش‌ رسید این بود که با عجله خود را به مرکز اجتماعات برساند و تا هنگام بسته‌شدن مرکز آنجا بماند و بهانه‌ای برای عدم حضورش‌ در آنجا دست‌وپا کند.
اما این کار هم شدنی نبود.
شدیدا احساس خستگی می‌کرد.
فقط دلش‌ می‌خواست سریعتر به خانه برسد و آرام در گوشه‌ای بنشیند.
وقتی به آپارتمان خود برگشت، ساعت از ده شب هم گذشته بود.
راس ساعت یازده و سی دقیقه، برق قطع می‌شد.
به آشپزخانه رفت و یک فنجان جین پیروزی نوشید.
سپس به‌طرف میز رفت که در قسمت فرورفته دیوار قرار داشت.
نشست و دفتر خاطرات را از کشو بیرون آورد.
اما آن را باز نکرد.
صدای زنگدار رایانه‌ای از صفحه سخنگو به گوش می‌رسید که سرودی میهن‌پرستانه را با آوایی ناله‌مانند می‌خواند.
درحالی‌که بیهوده تلاش می‌کرد به صدا اعتنایی نکند، نشست و به روکش مرمرین کتابچه چشم دوخت.
آنها شب به‌سراغ آدم می‌آمدند، همیشه در شب.
بهتر بود قبل‌از اینکه دستگیرت‌ کنند خودت را بکشی.
بدون شک بعضی‌ها این کار را می‌کردند.
در خیلی از موارد، ناپدیدشدن افراد در واقع خودکشی بود.
اما آدم باید خیلی مستاصل شده باشد که بتواند در جایی که هیچ‌نوع سم یا اسلحه‌ای در دسترس نیست، با شهامت خودکشی کند.
حیرت‌زده به بیهودگی ترس و درد از نظر زیستی می‌اندیشید.
به نظر او لختی و واماندگی بدن انسان، درست در لحظه‌ای که به تلاش ویژه‌ای نیاز داری نوعی خیانت از‌جانب بدن به حساب می‌آمد.
اگر به حد کافی سرعت عمل نشان داده بود، می‌توانست دختر مومشکی را همان جا برای همیشه ساکت کند؛ اما درست به‌دلیل خطر فوق‌العاده‌ای که این کار در بر داشت، قدرت انجام آن را از دست داده بود.
او دریافت در لحظات بحرانی انسان همیشه به‌جای جدال با دشمنی بیرونی، با بدن خود مبارزه می‌کند.
حتی در همان لحظه هم باوجود مشروبی که خورده بود، درد مبهم درون شکمش‌ او را از پی‌گیری افکارش‌ بازمی‌داشت.
بدین نتیجه رسید که تقریبا در تمام موقعیت‌های حماسی یا تراژیک وضع به همین منوال بوده است.
در میدان جنگ، در سلول شکنجه، یا کشتی در حال غرق‌شدن، مسئله‌ای که فرد به‌خاطر آن در حال جنگ بود معمولا فراموش می‌شد، زیرا بدن آن‌قدر باد می‌کرد که همه فضا را پر می‌کرد و یا وقتی کسی از ترس در حال فلج‌شدن است و یا از درد جیغ می‌کشد، زندگی مبارزه‌ای لحظه‌به‌لحظه برعلیه گرسنگی، سرما، بی‌خوابی، زخم معده و یا دندان‌درد است.
دفتر خاطرات را گشود.
برایش‌ مهم بود که مطلبی را بنویسد.
زن خواننده در صفحه سخنگو آواز دیگری را شروع کرده بود.
صدایش‌ سوهان به روحش‌ می‌کشید.
سعی کرد به ابراین فکر کند که دفتر را به او یا برای او می‌نوشت، اما در عوض فکرش‌ بدان سو کشیده شد که بعداز دستگیریش‌ توسط پلیس افکار چه خواهد شد.
اگر بلافاصله آدم را می‌کشتند مسئله‌ای نبود.
تحمل کشته‌شدن را داشت.
اما قبل‌از مرگ( چیزی که هیچ کس راجع‌به آن حرف نمی‌زد ولی همه از آن باخبر بودند) باید مراسم اعتراف‌گیری انجام می‌شد: به زمین افتادن و فریادهای ملتمسانه برای بخشش، صدای شکستن استخوان‌ها، دندان‌های شکسته و لخته‌های خون برروی موها.
چرا باید اینها را تحمل کرد درصورتی‌که پایان کار یکسان بود؟
چرا نمی‌شد چند روز یا چند هفته را از زندگی خود حذف کرد؟
تابه‌حال هیچ کس نتوانسته بود خود را از دستگیری یا اعترافات بعداز آن نجات دهد.
اگر کسی یک بار به جرم فکری متهم می‌شد، مرگش‌ بعداز مدتی معین قطعی بود.
پس چرا باید چنین وحشتی از آینده داشته باشیم درحالی‌که این وحشت هیچ چیز را عوض نمی‌کند؟
مجددا تلاش کرد تا بهتر از بار قبل تصویر ابراین را در نظر بیاورد.
«در مکانی که در آن اثری از تاریکی نیست، ملاقات خواهیم کرد.»
این گفته ابراین بود.
می‌دانست که معنی این حرف چیست‌ یا لااقل فکر می‌کرد که می‌داند.
مکانی که در آن اثری از تاریکی نیست، آینده خیالی بود که انسان هرگز آن را نمی‌دید، اما با نوعی پیش‌آگاهی اسرارآمیز، به وجود آن دل خوش می‌کرد.
اما با صدای آزارنده و مداوم صفحه سخنگو دیگر نمی‌توانست رشته افکارش‌ را حفظ کند.
سیگاری بر لب گذاشت.
نصف توتون آن بلافاصله روی زبانش‌ ریخت، گرد تلخی که به سختی می‌شد آن را تف کرد.
چهره برادر بزرگ در خیالش‌ جایگزین چهره ابراین شد.
درست مانند چند روز پیش، سکه‌ای از جیبش‌ بیرون آورد و تماشا کرد.
چهره‌ای که او را نگاه می‌کرد جدی، آرام و پدرانه بود، اما آن تبسم پنهان درزیر سبیل‌های سیاه، دیگر چه بود؟
کلمات مانند طنین زنگدار ناقوس به ذهنش‌ بازمی‌گشتند: جنگ، صلح است. آزادی، بردگی است. نادانی، توانایی است.
وسط روز بود و وینستون اتاقکش‌ را ترک کرده بود تا به دستشویی برود.
در راهروی روشن و طولانی، از روبرو کسی به‌سمت او می‌آمد.
دختر مومشکی بود.
از روزی که درمقابل مغازه خرت‌وپرت‌فروشی با دخترک برخورد کرده بود، چهار روز می‌گذشت.
وقتی نزدیک‌تر شد، وینستون دید که بازوی راستش‌ با نوار پارچه‌ای هم‌رنگ یونیفرمش‌، که از دور قابل‌تشخیص نبود، باندپیچی شده است.
احتمالا هنگام چرخاندن یکی از لوله‌های شکل‌نمای بزرگ که طرح داستان‌ها را به‌درون آن می‌انداختند، به دستش‌ آسیب رسانده بود.
این اتفاق یکی از حوادث معمول در بخش ادبیات داستانی بود.
تقریبا چهار متر با هم فاصله داشتند که ناگهان دختر سکندری خورد و با صورت به زمین افتاد.
فریاد بلندی از درد کشید.
گویا درست روی دست مجروحش‌ افتاده بود.
وینستون مکث کوتاهی کرد.
دختر روی زانوها بلند شد.
رنگ چهرهاش‌ پریده بود و سرخی دهانش‌ در آن میان بیشتر به چشم می‌آمد.
به وینستون چشم دوخته بود و ظاهرا نگاه ملتمسانهاش‌ بیشتر حاکی از ترس بود تا درد.
هیجان عجیبی قلب وینستون را به لرزه درآورد.
پیش رویش‌ دشمنی بود که می‌خواست او را بکشد؛ درعین‌حال انسانی دردمند که احتمالا یکی از استخوان‌هایش‌ نیز شکسته بود.
به طور غریزی برای کمک به‌سمت او رفت.
به‌محض آنکه دخترک برروی دست مجروحش‌ افتاد، گویی درد را در بدن خود احساس کرد.
– صدمه دیدید؟
چیزی نیست.
فقط دستم‌.
مهم نیست خوب می‌شه.
از طرز حرف‌زدنش‌ پیدا بود قلبش‌ تند می‌تپید.
رنگش‌ به شدت پریده بود.
– جایی از بدنتون‌ نشکسته؟
– نه، حالم‌ خوبه‌.
فقط یه لحظه درد گرفت.
دختر دست سالمش‌ را به‌سمت وینستون دراز کرد تا برای برخاستن کمکش‌ کند.
رنگ‌ورویش‌ جا آمد و حالش‌ هم بهتر شد.
خیلی کوتاه گفت: «چیزی نیست.
فقط مچ دستم‌ یک ضرب‌دیدگی مختصر داره.
متشکرم‌: رفیق!»
با گفتن این حرف، انگار که واقعا هیچ اتفاقی نیفتاده باشد، به طرفی که قبلا می‌خواست برود، به راه افتاد.
تمام این جریان بیش از نیم دقیقه طول نکشید.
وقتی این اتفاق افتاد، آنها درست جلوی صفحه سخنگو بودند.
اما آنها دیگر به طور غریزی عادت کرده بودند خطوط چهرهشان‌ را ثابت نگه دارند و عواطف خود را در چهرهشان‌ بروز ندهند.
بااین‌همه برای وینستون پنهان‌کردن تعجب عمیقش‌ بسیار مشکل بود، چراکه در همان دو سه ثانیه‌ای که به قصد کمک دست دختر را گرفته بود، وی چیزی را در دست او گذاشت.
به طور حتم این کار را عمدا انجام داده بود.
چیزی کوچک و پهن بود.
وینستون هنگام عبور از جلوی در دستشویی آن را داخل جیبش‌ گذاشت و با نوک انگشتانش‌ آن را لمس کرد.
تکه‌ای کاغذ تاشده بود.
همان‌طور که در دستشویی ایستاده بود، موفق شد با حرکت انگشتانش‌ آن را باز کند.
ازقرارمعلوم پیغامی روی آن نوشته شده بود.
برای لحظه‌ای وسوسه شد کاغذ را در یکی از توالت‌فرنگی‌ها بیندازد و به‌محض‌آنکه کاغذ برروی آب باز شد، فورا آن را بخواند.
اما خوب می‌دانست این کار بسیار احمقانه است.
همه می‌دانستند که صفحه‌های سخنگو، دستشویی‌ها را بیش از هر جای دیگر زیر نظر داشتند.
به اتاقک خود برگشت، نشست و تکه‌کاغذ را خیلی سرسری بین بقیه کاغذهای روی میز انداخت، عینکش‌ را به چشم زد و دستگاه گفته‌نگار را به‌سمت خود کشید.
با خود گفت: «پنج دقیقه.
حداقل پنج دقیقه!»
قلبش‌ درون سینه با شدت هولناکی می‌تپید.
خوشبختانه کاری که مشغول آن بود، یک کار معمولی بود که شامل اصلاح فهرست بلندی از ارقام می‌شد و نیاز به توجه ویژه‌ای نداشت.
هر چیزی که روی کاغذ نوشته شده بود حتما مقاصد سیاسی در بر داشت.
تا جایی که فکرش‌ کار می‌کرد دو احتمال مطرح بود.
احتمال قوی‌تر که خود وینستون هم از آن می‌ترسید، این بود که دختر عامل پلیس افکار باشد.
نمی‌توانست بفهمد به چه دلیل ممکن بود آنها بخواهند به این روش به کسی پیغام بدهند، ولی هر چه بود حتما دلایلی برای خود داشتند.
شاید این پیغام یک تهدید، احضار، دستوری برای خودکشی و یا نوعی تله بود.
احتمال ضعیف‌تر، احتمال نامعقولی بود که ذهنش‌ را به خود مشغول کرده بود، ولی او سعی می‌کرد فکرش‌ را از آن دور سازد و آن اینکه پیغام اصلا ازطرف پلیس نباشد، بلکه ازطرف یک تشکیلات مخفی باشد.
شاید همین خود نشانه‌ای از وجود انجمن برادری بود!
شاید دختر عضو آن گروه بود!
بدون تردید فکر احمقانه‌ای بود، ولی به‌محض‌اینکه دختر تکه‌کاغذ را در دستش‌ گذاشت، این فکر به مغزش‌ هجوم آورد.
حداقل دو دقیقه بعداز این فکر بود که احتمال قوی‌تر به ذهنش‌ خطور کرد.
حتی حالا هم که عقل حکم می‌کرد، کاغذ حامل پیام مرگ باشد، باز هم نمی‌توانست این احتمال را باور کند، امید بی‌دلیلش‌ همچنان پابرجا بود و قلبش‌ به شدت می‌تپید، و هنگامی‌که ارقام را برای گفته‌نگار دیکته می‌کرد به سختی از لرزش صدایش‌ جلوگیری می‌کرد.
همه کاغذها را جمع کرد و از شیار غلتک لاستیکی به درون هل داد.
هشت دقیقه گذشته بود.
مجددا عینکش‌ را روی بینی جابجا کرد، خمیازه‌ای کشید و کار بعدی را که تکه‌کاغذ روی آن بود، پیش کشید.
روی آن با خط درشت نه‌چندان زیبایی نوشته شده بود: دوستت‌ دارم.
برای لحظاتی آن‌چنان بهت‌زده بود که حتی نمی‌توانست مدرک جرم را درون دخمه خاطره بیندازد.
وقتی به خود آمد و دستش‌ را به‌طرف کاغذ برد تا آن را به‌درون دخمه بیندازد، گرچه می‌دانست ابراز هیجان زیاد خطرناک است بااین‌حال نتوانست از نگاه مجدد به پیام خودداری کند؛ زیرا می‌خواست یقین حاصل کند که واقعا آن کلمات آنجا هستند یا نه.
بقیه روز کارکردن برایش‌ فوق‌العاده مشکل شد.
هم مجبور بود فکرش‌ را روی چند کار پیش‌پاافتاده متمرکز کند و هم از آن بدتر می‌باید عصبانیت خود را از صفحه سخنگو پنهان کند.
احساس می‌کرد آتشی از درون شکمش‌ شعله می‌کشد.
ناهارخوردن در غذاخوری گرم، شلوغ و پرسروصدا نیز برایش‌ مثل شکنجه بود.
امیدوار بود در ساعت ناهار بتواند مدت کمی تنها باشد، اما از بخت بدش‌ پارسونز کودن آمد و درست روی صندلی پهلویی او ولو شد، بوی تند عرقش‌ بر بوی غذا غلبه کرده بود و بی‌وقفه درباره مقدمات هفته ابراز تنفر حرف زد.
هیجان‌زدگی او به‌ویژه به‌خاطر مدل بزرگی بود که می‌خواستند با خمیر کاغذ از سر برادر بزرگ بسازند و پهنای آن دو متر بود.
یک گروه از جاسوسان که دخترش‌ هم عضو آن بود، این کار را برای همین مراسم بر عهده گرفته بودند.
چیزی که آدم را خیلی عصبانی می‌کرد، این بود که وینستون درمیان آن‌همه سروصدا، به سختی صدای پارسونز را می‌شنید و مدام از او می‌خواست که بخشی از حرف‌های احمقانهاش‌ را تکرار کند.
دختر مومشکی با دو دختر دیگر پشت میزی در انتهای دیگر سالن نشسته بود و نگاه وینستون فقط یک بار با نگاه او برخورد کرد.
دختر وانمود کرد که اصلا او را ندیده است و او نیز دیگر به آن‌طرف نگاه نکرد.
بعدازظهر اوضاع بیشتر قابل‌تحمل بود.
درست بعداز ناهار کار مشکل و پیچیده‌ای رسید که نیاز به چند ساعت کار داشت و او باید برای انجام آن، همه کارهای دیگر را کنار می‌گذاشت.
این کار شامل دستکاری در یک‌سری گزارش‌های تولید می‌شد که مربوط به دو سال پیش بود و باید به گونه‌ای تغییر می‌کرد که موجبات بدنامی یکی از اعضای برجسته رده‌بالای حزب را، که درحال‌حاضر مورد سوءظن بود، فراهم می‌نمود.
وینستون در این کار بسیار ماهر بود و برای مدتی بیش از دو ساعت موفق شد دختر را به کلی از فکرش‌ بیرون کند.
سپس دوباره چهره دختر در نظرش‌ مجسم شد و موجب شد وینستون نیاز طاقت‌فرسایی به تنهابودن احساس کند.
تا تنها نمی‌شد، نمی‌توانست در این حادثه جدید به خوبی تعمق کند.
آن شب یکی از شب‌هایی بود که باید به مرکز اجتماعات می‌رفت.
یک وعده غذایی بی‌مزه دیگر در غذاخوری خورد و با عجله به مرکز اجتماعات رفت، در یک «مباحثه گروهی» رسمی و ابلهانه شرکت کرد، دو دست تنیس روی میز بازی کرد، چند گیلاس جین نوشید و نیم ساعت هم نشست و به یک سخنرانی با عنوان «ارتباط اینگسوس و شطرنج» گوش داد.
روحش‌ از شدت ملال در عذاب بود، اما حداقل این بار تمایلی به شانه‌خالی‌کردن از حضور در مرکز نداشت.
از هنگامی که جمله «دوستت‌ دارم» را دیده بود، میل به زنده‌ماندن در او جوششی عجیب یافته بود و ناگهان قبول هرگونه مخاطره‌ای در نظرش‌ احمقانه جلوه می‌کرد.
ساعت یازده و نیم شب که به رختخواب رفت، تازه موفق شد در تاریکی شب و سکوت از شر صفحه سخنگو راحت شود و دوباره اندیشهاش‌ را از سر بگیرد.
حال چگونه باید با دختر تماس می‌گرفت و ملاقاتی ترتیب می‌داد، مشکل مهمی بود که باید آن را حل می‌کرد.
دیگر به این احتمال که دخترک ممکن است برایش‌ دام گذاشته باشد، توجهی نداشت.
به‌دلیل سراسیمگی دخترک، در آن هنگام که می‌خواست کاغذ را به دست او بدهد، مطمئن بود که این احتمال منتفی است.
پیدا بود که دخترک خیلی ترسیده.
فکر ناامیدکردن دختر یک لحظه هم به ذهنش‌ خطور نکرد.
از شبی که وسوسه شده بود با قلوه‌سنگی سر او را بشکند بیش از پنج شب نمی‌گذشت؛ ولی دیگر اهمیتی نداشت.
به اندام جوان و برهنه دختر فکر می‌کرد، همان‌طور که در رویا دیده بود.
وینستون تا قبل‌از این گمان می‌کرد او هم ابلهی مثل سایرین است، کلهاش‌ پر از ریا و نفرت، و قلبش‌ چون یخ سرد.
وقتی به ازدست‌دادن او فکر می‌کرد، ازدست‌دادن آن بدن سفید و جوان!
احساسی تب‌مانند سراسر وجودش‌ را فراگرفت.
بیشترین ترس او از این بود که برای تماس با دختر دیر بجنبد و دختر تغییر عقیده بدهد.
ولی موضوع نحوه ارتباط با او بسیار مهم بود.
مثل این بود که بعداز مات‌شدن در شطرنج، بخواهی تازه حرکت کنی.
به هر طرف که می‌رفتند، صفحه سخنگو روبرویشان‌ بود.
در حقیقت از همان موقع که یادداشت را خواند، ظرف پنج دقیقه همه راه‌های ممکن ارتباط با او را از نظر گذراند؛ ولی بعدا که فرصت تفکر بیشتر فراهم شد، یک به یک آنها را همچون ابزاری که روی میزی به ردیف گذاشته باشند، بررسی کرد.
مسلما امکان تکرار تماس، به صورتی که امروز اتفاق افتاد، دیگر وجود نداشت.
اگر دختر در بخش اسناد کار می‌کرد، موضوع ساده‌تر بود، اما وینستون حتی جای دقیق بخش ادبیات داستانی را در وزارتخانه نمی‌دانست و هیچ بهانه‌ای هم برای رفتن به آنجا نداشت.
اگر محل اقامتش‌ را می‌دانست و اینکه چه ساعتی کارش‌ تمام می‌شود، می‌توانست ترتیبی دهد که جایی در مسیر خانه او را ببیند.
اما عاقلانه نبود او را تعقیب کند، زیرا به این منظور می‌بایست مدتی دراطراف وزارتخانه پرسه می‌زد و این کار حتما باعث جلب توجه می‌شد.
فرستادن نامه با پست هم که اصلا قابل‌قبول نبود.
طبق معمول همه نامه‌ها در جریان حمل‌ونقل باز می‌شد و این موضوع بر کسی پوشیده نبود.
در واقع تعداد کمی از مردم اقدام به نوشتن نامه می‌کردند.
اگر گاهی بر حسب اتفاق نیاز به فرستادن پیغامی بود، از کارت‌پستال‌های چاپی که انواع مختلف پیام روی آنها چاپ شده بود، استفاده می‌کردند و هر کس بنابه نیاز خود یکی از آنها را انتخاب می‌کرد.
به‌هرحال او حتی اسم دختر را هم نمی‌دانست چه رسد به آدرسش‌.
سرانجام به این نتیجه رسید که بهترین جا غذاخوری است.
اگر موفق می‌شد فقط برای سی ثانیه دختر را سر میزی تنها گیر می‌آورد، آن هم جایی تقریبا در وسط سالن که خیلی به صفحه‌های سخنگو نزدیک نبود سروصدای اطرافیان نیز به حد کافی بلند بود– ممکن بود بتوانند چند کلمه‌ای ردوبدل کنند.
تمام طول هفته بعد، زندگی وینستون به شکل رویایی بی‌پایان درآمده بود.
روز بعد، دختر هنگامی به غذاخوری آمد که سوت پایان وقت ناهار را زده بودند و وینستون مجبور بود آنجا را ترک کند.
احتمالا نوبت کاریش‌ چند ساعت عوض شده بود.
از کنار هم بدون حتی نیم‌نگاهی گذشتند.
روز بعد از آن، دختر به موقع در غذاخوری بود، ولی سه دختر دیگر با او بودند و میزشان‌ هم درست زیر صفحه سخنگو قرار داشت.
سپس تا سه روز دیگر دختر پیدایش‌ نشد.
جسم و روح وینستون دچار چنان حساسیت و زودرنجی شده بود که کوچکترین صدا، حرکت، برخورد، یا هر کلمه‌ای که می‌گفت و می‌شنید، برایش‌ عذاب‌آور بود.
حتی در خواب هم فکر دختر رهایش‌ نمی‌کرد.
در آن روزها لای دفتر خاطرات را هم باز نکرد.
فقط هنگام کار بود که گاهی، آن هم حداکثر به مدت ده دقیقه، موفق می‌شد فکر و خیال را کنار بگذارد.
اصلا به فکرش‌ نمی‌رسید که چه اتفاقی ممکن بود برای دختر پیش آمده باشد.
هیچ راهی برای پرس‌وجو نداشت.
شاید او را سربه‌نیست کرده بودند، شاید خودکشی کرده بود، شاید او را به دورترین نقطه اوشنیا فرستاده بودند و از همه بدتر، شاید او تغییر عقیده داده بود و می‌خواست از وینستون اجتناب کند.
یک روز بعد، سروکله دختر پیدا شد.
دستش‌ را از گردن باز کرده بود و مچ دستش‌ را گرفته بود.
از دیدن او چنان خوشحال شده بود که چند ثانیه مستقیما به او نگاه کرد.
روز بعد موقعیتی پیش آمد که از فاصله خیلی نزدیک با او صحبت کند.
وقتی وینستون وارد غذاخوری شد او به تنهایی سر میزی نشسته بود که از دیوارها هم فاصله مناسبی داشت.
هنوز اول وقت بود و غذاخوری خیلی شلوغ نشده بود.
صف جلو می‌رفت تا اینکه وینستون به جلوی پیشخوان رسید، سپس به‌دلیل اعتراض یکی از افراد که حبه‌قند به او نداده بودند، دو دقیقه‌ای متوقف شد.
وقتی وینستون غذایش‌ را گرفت و خواست به‌سمت میز او برود، دختر همچنان تنها بود.
او بی‌توجه به‌سمت دختر می‌رفت و قصد داشت سر میز مجاور او بنشیند.
تقریبا سه متر با هم فاصله داشتند.
دو ثانیه دیگر به او می‌رسید.
ولی در همین موقع یک نفر از پشت‌سرش‌ صدا زد: «اسمیت!»
خود را به نشنیدن زد.
طرف با صدای بلندتری صدا زد: «اسمیت!»
فایده‌ای نداشت.
وینستون برگشت.
مرد جوانی به نام ویلشر بود که وینستون خیلی کم او را می‌شناخت.
ویلشر موهای بوری داشت و حماقت از صورتش‌ می‌بارید.
با لبخند جای خالی سر میزش‌ را به وینستون تعارف کرد.
عاقلانه نبود دعوتش‌ را رد کند.
چون او را به اسم صدا زده بود، دیگر صحیح نبود برود و سر میزی که یک دختر تک و تنها نشسته بود، بنشیند.
چنین کاری خیلی جلب توجه می‌کرد.
با لبخندی دوستانه کنار او نشست.
مرد جوان با صورت ابلهانهاش‌ به او خندید.
وینستون دلش‌ می‌خواست با کلنگ به وسط سرش‌ بکوبد.
میز دختر هم چند دقیقه بعد پر شد.
اما گویا دخترک دیده بود که وینستون به‌سمت او می‌رود و متوجه قصد او شده بود.
روز بعد وینستون زودتر به غذاخوری آمد و دختر را دید که تنها و در همان مکان دیروزی نشسته است.
نفر جلویی وینستون، مردی ریزنقش و چابک و سوسک‌مانند با چهره‌ای بی‌نمک و لاغر بود که نگاهی بدبینانه داشت.
هنگامی‌که وینستون سینیاش‌ را برداشت که برود، متوجه شد که مردک مستقیما به میز دختر نگاه می‌کند.
دوباره امیدش‌ به ناامیدی تبدیل شد.
کمی جلوتر در سر میزی، یک جای خالی بود، ولی ظاهر مرد ریزنقش نشان می‌داد که خیلی راحت‌طلب است و به‌سوی خلوت‌ترین میز خواهد رفت.
وینستون با ناامیدی به‌دنبال او حرکت کرد.
فقط باید دختر را تنها گیر می‌آورد.
در این موقع صدای افتادن چیزی به زمین به گوش می‌رسید.
مرد ریزنقش روی زمین ولو شد و سینیاش‌ به زمین افتاد و سوپ و قهوهاش‌ به کف سالن ریخت.
به سختی از جایش‌ بلند شد و نگاه ملامت‌باری به وینستون انداخت، زیرا مطمئن بود وینستون به او پشت‌پا زده است.
اما همه چیز به خوشی گذشت.
پنج ثانیه بعد وینستون درحالی‌که قلبش‌ به شدت می‌تپید، سر میز دختر نشسته بود.
به دختر نگاه نکرد.
فقط سینیاش‌ را روی میز گذاشت و بی‌مقدمه شروع به خوردن کرد.
باید قبل‌از اینکه کسی سر برسد حرفش‌ را می‌زد، ولی ناگهان ترسی عجیب وجودش‌ را فراگرفت.
از زمانی که دختر اولین تماس را با او برقرار کرده بود، یک هفته می‌گذشت.
ممکن بود عقیدهاش‌ عوض شده باشد، محال به نظر می‌آمد که این کار با موفقیت به پایان برسد؛ چنین چیزهایی در زندگی واقعی اتفاق نمی‌افتاد.
در همین موقع چشمش‌ به آمپل‌فورت، همان شاعری که گوش‌های پرمویی داشت، افتاد که سینی به دست دنبال جایی برای نشستن بود و شاید اگر او را نمی‌دید به کلی از تلاش برای صحبت با دختر دست می‌کشید.
آمپل‌فورت کمابیش به وینستون نزدیک بود و اگر چشمش‌ به او می‌افتاد، حتما می‌آمد و پهلویش‌ می‌نشست.
حدود یک دقیقه فرصت داشت که مقصودش‌ را عملی کند.
هر دوی آنها همچنان مشغول خوردن بودند.
غذایشان‌ خوراکی آبکی، یا بهتر بگوییم، سوپ لوبیاسفید بود.
وینستون با صدایی آهسته شروع به صحبت کرد.
هیچ‌یک از آن دو به اطراف نگاه نمی‌کردند؛ پشت‌سر هم قاشق سوپ را به دهان می‌بردند، و در فاصله به دهان بردن قاشق با صدایی آهسته و با حرکات آرام لب معدود کلماتی را که لازم بود می‌گفتند.
– چه ساعتی محل کارت‌ را ترک می‌کنی؟
– شش و نیم بعدازظهر.
– کجا می‌توانیم همدیگر را ببینیم؟
– میدان پیروزی، نزدیک بنای یادبود.
– آنجا تعدادی صفحه سخنگو هست.
– وقتی شلوغ باشد، مهم نیست.
– من جلو بیام.
نه، تا وقتی‌که هنوز شلوغ نشده، نباید به‌سمت من بیایی.
اصلا به من نگاه نکن.
فقط نزدیک من باش.
– چه ساعتی؟
– ساعت هفت بعدازظهر.
– بسیار خوب.
آمپل‌فورت، وینستون را ندید و سر میز دیگری نشست.
آنها دیگر با هم صحبت نکردند و تا آنجا که ممکن بود از نگاه‌کردن به یکدیگر خودداری کردند.
دختر غذایش‌ را تمام کرد و سریع رفت.
ولی وینستون نشست تا سیگاری بکشد.
وینستون قبل‌از ساعت مقرر در میدان پیروزی بود.
اطراف ستون تراش‌خورده به پرسه‌زدن مشغول شد.
بر بالای این ستون، مجسمه برادر بزرگ به‌سمت آسمان جنوب چشم دوخته بود.
همان جایی که در نبرد پایگاه هوایی شماره یک، هواپیماهای اوراسیایی( یا ایستاسیایی چند سال پیش) را سرنگون کرده بود.
در خیابان روبروی آن، مجسمه مردی بر پشت اسب دیده می‌شد که گویا اولیور کرامول بود.
پنج دقیقه از موعد مقرر گذشته بود و هنوز دختر پیدایش‌ نشده بود.
دوباره ترس به‌سراغ وینستون آمد.
پیش خود اندیشید نخواهد آمد، نظرش‌ عوض شده است!
قدم‌زنان به‌سمت شمال میدان رفت و با دیدن کلیسای سنت‌مارتین و ناقوس‌هایش‌ به یاد شعر «به من سه فارتینگ بدهکاری‌!»
افتاد و لبخند کم‌رنگی بر لبانش‌ نشست.
سپس چشمش‌ به دختر افتاد که در پای بنای یادبود ایستاده و مشغول خواندن پوستری بود که دور ستون بالا رفته بود.
شاید هم تظاهر به خواندن می‌کرد.
تا وقتی جمعیت بیشتری در آنجا جمع نمی‌شد درست نبود نزدیک‌تر برود.
دورتادور میدان پر از صفحه‌های سخنگو بود.
اما در همین لحظه از مکانی در سمت چپ میدان سروصدای بلندی همراه‌با حرکت سریع خودروهای سنگین به گوش رسید.
ناگهان همه شروع به دویدن کردند و از میدان گذشتند.
دختر نیز به چالاکی دوید و ازمیان شیرهای سنگی زیر بنای یادبود رد شد و به جمعیت ملحق شد.
وینستون نیز همان‌طور که می‌دوید از مردم شنید که گویا تعدادی از زندانیان اوراسیایی را به جایی می‌برند.
جمعیت عظیمی در سمت چپ میدان گرد آمده بودند.
وینستون، که در حالت عادی همیشه از هرگونه جاروجنجالی خود را دور نگه می‌داشت و در گفتگوی دیگران دخالت نمی‌کرد؛ امروز به آرامی راه خود را به‌طرف وسط جمعیت باز کرد.
خیلی زود به نزدیکی دختر رسید، طوریکه به اندازه نیم متر با هم فاصله داشتند.
کارگری تنومند با زنی هم‌هیکل خودش، که به نظر می‌رسید همسرش‌ باشد، دیواری از گوشت بین آنها پدید آورده بودند.
وینستون با حرکتی تند به آنها تنه زد و راهش‌ را از میان آن دو باز کرد.
در یک لحظه فشاری بر او وارد شد که گویی دل و رودهاش‌ بالا می‌آید و بعد درحالی‌که بدنش‌ به عرق نشسته بود، ازبین آنها رد شد.
حالا درست پهلوی دختر بود.
شانه به شانه هم ایستاده بودند و فقط نگاهشان‌ به روبرو بود.
صف درازی از کامیون‌ها از جلوی آنها عبور می‌کردند و آهسته به‌سمت پایین خیابان می‌رفتند.
در چهار گوشه هر کامیون چهار سرباز با چهره‌های عبوس، مسلسل به دست ایستاده بودند.
داخل کامیون‌ها، مردان رنگ‌پریده ریزنقش با یونیفرم‌های کهنه و سبزرنگ چمباتمه زده و چسبیده به هم نشسته بودند و با چهره‌های غمگین و مغولیشان‌ از طرفین کامیون‌ها با بی‌تفاوتی آشکار بیرون را نگاه می‌کردند.
تصادفا هنگامی‌که یکی از کامیون‌ها به دست‌انداز می‌افتاد، صدای دلنگ‌دلنگ فلز به گوش می‌رسید: همه زندانی‌ها پابند آهنی داشتند.
کامیون پشت کامیون، پر از آدم‌هایی با صورت‌های غمگین از جلوی آنها می‌گذشتند.
وینستون آنها را می‌دید که رد می‌شدند ولی حواسش‌ به آنها نبود.
شانه و بازوی دختر به پهلویش‌ می‌خورد.
گونه‌هایش‌ آن‌قدر به او نزدیک بود که می‌توانست گرمایش‌ را حس کند.
درست مانند موقعی که در غذاخوری بودند، دختر از موقعیت استفاده کرد و با صدایی آرام و لب‌هایی بی‌حرکت شروع به صحبت کرد.
صدای همهمه و غرش کامیون‌ها مانع از آن بود که دیگران صدای او را بشنوند.
– صدایم‌ را می‌شنوی؟
– بله.
– می‌توانی یکشنبه عصر مرخصی بگیری؟
– بله.
– پس خوب گوش کن.
چیزی که می‌گم باید به خاطر بسپاری.
به ایستگاه پادینگتون می‌ری…
دختر طوری با نظم و دقت ارتشی‌وار، کارهایی را که وینستون باید انجام می‌داد، توضیح داد که باعث تعجب او شده بود.
یک سفر نیم‌ساعته با قطار؛ بعداز خروج از ایستگاه به‌سمت چپ می‌پیچید، دو کیلومتر در امتداد جاده؛ دروازه‌ای که فاقد میله بالای در می‌باشد؛ راهی از درون مزرعه؛ کوچه‌ای پرعلف؛ راهی بین علف‌ها؛ درخت خشکیده‌ای که رویش‌ خزه بسته.
انگار نقشه درون مغزش‌ بود.
سرانجام زیر لب گفت: «همهاش‌ را به خاطر سپردی؟»
بله.
– می‌پیچی به چپ، بعد راست، بعد دوباره چپ.
دروازه‌ای که میله بالایی ندارد.
بله.
چه وقت؟
حدود سه بعدازظهر.
ممکن است مجبور بشوی منتظر بمانی.
من از راه دیگری می‌آیم.
مطمئن هستی همه چیز را به خاطر می‌سپاری؟
بله.
– پس هرچه زودتر از من دور شو.
لازم نبود این حرف را به وینستون بزند.
اما چند دقیقه‌ای طول می‌کشید تا آنها بتوانند خود را ازمیان جمعیت نجات دهند.
کامیون‌ها هنوز در حال عبور بودند و جمعیت به طور سیری‌ناپذیر مشغول تماشا بود.
در ابتدای کار صدای سوت و هو و جنجال بلند شد.
آن هم ازطرف اعضای حزب که درمیان جمعیت پراکنده شده بودند و خیلی زود سروصدایشان‌ خوابید.
حالت غالب بر جمع فقط کنجکاوی بود.
خارجی‌ها، چه اوراسیایی و چه ایستاسیایی، برای آنها نوعی حیوان به حساب می‌آمدند.
در واقع آنها همیشه اوراسیایی‌ها را فقط به صورت زندانی، آن هم به طور گذرا و لحظه‌ای دیده بودند.
هیچ کس هم نمی‌دانست چه بلایی بر سر آنها می‌آمد.
به‌غیراز عده‌ای که به عنوان جنایتکار جنگی اعدام می‌شدند، بقیه خیلی ساده ناپدید می‌شدند و این تصور وجود داشت که آنها را به اردوگاه کار اجباری می‌فرستند.
صورت‌های گرد مغول‌وارشان‌ با ریش درآمده، خسته و کثیف، شباهت زیادی به چهره اروپایی پیدا کرده بود.
گاه‌گاهی از بالای گونه‌های کاملا کشیدهشان‌ با شور و حرارت عجیبی چشم در چشم وینستون می‌دوختند و سپس رو می‌گرداندند.
کاروان کامیون‌ها در حال رسیدن به انتها بود.
در کامیون آخر مرد مسنی را دید که ایستاده، و موهای سفید انبوه صورتش‌ را پوشانده بود، مچ‌های دستش‌ را طوری به حالت ضربدر جلوی صورتش‌ گرفته بود که گویی دست‌هایش‌ همیشه به این حالت چسبیده بوده اند.
دیگر زمان جداشدن وینستون و دختر فرارسیده بود.
اما درست در لحظه آخر، هنگامی‌که جمعیت آنها را در محاصره خود داشت، دختر برای یک لحظه دست او را گرفت و فشرد.
به نظرشان‌ آمد مدت‌هاست‌ که دست‌هایشان‌ در هم گره خورده، درصورتی‌که فقط ده ثانیه دست یکدیگر را فشرده بودند.
او به حد کافی فرصت یافت تا با دست دختر به خوبی آشنا شود.
انگشتان دختر کشیده، ناخن‌هایش‌ خوش‌ترکیب و کف دستش‌ بر‌اثر کار سخت پینه داشت.
درزیر مچ دست او گوشت نرمی احساس می‌شد.
فقط با لمس دست‌های او توانست آنها را در نظر مجسم کند.
در همان لحظه به یاد آورد که او حتی رنگ چشم‌های دختر را ندیده بود.
احتمال می‌داد چشم‌هایش‌ قهوه‌ای باشند، ولی بعضی افراد مومشکی هم چشم‌های آبی داشتند.
اگر سرش‌ را برمی‌گرداند و به چشم‌های او نگاه می‌کرد، حماقتی باورنکردنی مرتکب شده بود.
درحالی‌که دست‌هایشان‌ در دست هم بود، درمیان فشار جمعیت مجبور بودند با نگاه ثابت به جلو نگاه کنند و وینستون به‌جای نگاه‌کردن به چشم‌های دختر باید چشم‌های زندانی پیری را می‌دید که از زیر انبوه موها با اندوه به او خیره شده بود.
وینستون درمیان سایه و آفتاب در مسیر به پیش می‌رفت و هر جا که گل‌های زرد شکفته بودند، انگار پا بر چاله‌های مملو از طلا می‌گذاشت.
زیر درختان در سمت چپ او زمین پوشیده از سنبله‌های وحشی بود.
نسیم بر پوست آدم بوسه می‌زد.
روز دوم ماه مه بود.
از جایی در قلب جنگل آواز فاخته شنیده می‌شد.
وینستون کمی زود رسیده بود.
در طول مسیر مشکلی پیش نیامد و دختر آن‌چنان باتجربه بود که موجب شد او کمتر از حد معمول بترسد.
از قرار معلوم می‌شد برای یافتن مکانی امن به دختر اعتماد کرد.
به طور کلی امنیت در حومه شهر نیز بیش از خود لندن نبود.
البته در اینجا صفحه سخنگو نبود ولی ممکن بود میکروفن‌های مخفی صدای آدم را ضبط و شناسایی کنند؛ به‌علاوه سفرکردن به تنهایی و بدون جلب توجه، کار ساده‌ای نبود.
برای رفتن به مکان‌هایی تا صدکیلومتری محل زندگی نیازی به پاسپورت نبود، ولی گشتی‌هایی بودند که اطراف ایستگاه‌های قطار گشت می‌زدند و اوراق هریک از اعضای حزب را که می‌دیدند، بازرسی می‌کردند و سوال‌های عجیب و غریب می‌پرسیدند.
ولی هیچ گشتی آن اطراف نبود و او پس‌از بیرون‌آمدن از ایستگاه مرتب پشت‌سرش‌ را نگاه می‌کرد تا مطمئن شود کسی او را تعقیب نمی‌کند.
قطار پر از کارگرانی بود که به‌سبب هوای تابستانی به تعطیلات می‌رفتند.
واگنی که وینستون در آن بود، صندلی‌های چوبی داشت و توسط خانواده بزرگی اشغال شده بود که همگی، از مادربزرگ بی‌دندان تا بچه شیرخواره، به‌همراه عروس و داماد و دختر و پسر برای گشت‌وگذار عصر به حومه شهر می‌رفتند و آن‌گونه که برای وینستون توضیح دادند می‌خواستند از بازار سیاه کمی هم کره بخرند.
مسیری که وینستون در آن پیش می‌رفت، بازتر شد و درعرض یک دقیقه به کوره‌راهی رسید که دختر گفته بود، راهی مال‌رو که بوته‌ها، آن را از نظر پنهان می‌کردند.
ساعت نداشت ولی می‌دانست که هنوز سه نشده است.
سنبله‌های وحشی چنان انبوه بودند که او نمی‌توانست از لگدکردن آنها اجتناب کند.
ازطرفی زود به سر قرار رسیده بود و می‌خواست کمی وقت‌کشی کند و ازطرفی بدش‌ نمی‌آمد دسته‌گلی بچیند و هنگام ملاقات به دختر هدیه کند.
از این رو، خم شد و شروع به چیدن گل‌ها کرد.
تازه دسته‌گل بزرگی چیده بود و مشغول بوییدن عطر بی‌رمق آنها بود که صدایی از پشت سرش‌ او را میخکوب کرد، بدون شک صدای پایی برروی شاخه‌های خشک بود.
باز به چیدن گل پرداخت.
بهترین کاری که می‌توانست بکند، همین بود.
یا کسی او را تعقیب کرده و یا شاید خود دختر بود.
نگاه‌کردن به اطراف نشانه احساس گناه بود.
باز هم به چیدن گل ادامه داد تا اینکه دستی به نرمی شانهاش‌ را لمس کرد.
سر بلند کرد و دختر را دید.
دختر سرش‌ را به علامت هشدار و حفظ سکوت تکان داد، سپس علف‌ها را کنار زد و به سرعت از راه باریکه به‌سمت جنگل رفت.
پیدا بود که به راه آشناست‌ زیرا برحسب عادت گودال‌های باتلاقی را به خوبی می‌شناخت و از آنها دوری می‌جست.
وینستون که همچنان دسته‌گل را به دست داشت او را دنبال می‌کرد.
ابتدا احساس آرامش می‌کرد ولی وقتی به اندام باریک و بلند او نگاه کرد که در جلوی او در حرکت بود و حمایل سرخش‌ را دید که محکم به دور بدنش‌ پیچیده و انحنای بدن او را به خوبی نمایان می‌کرد، دوباره احساس حقارت به سراغش‌ آمد.
حتی حالا هم بعید نبود که دختر برگردد و با دیدن او خود را کنار بکشد.
لطافت هوا و سبزی برگ‌ها او را نگران می‌کرد.
دربین راه با دیدن آفتاب ماه مه احساس کثیفی و بی‌رنگی به او دست داد، موجودی متعلق به فضاهای دربسته که خاک دودآلود شهر لندن منافذ پوستش‌ را بسته بود.
ناگهان به ذهنش‌ خطور کرد که احتمالا دختر تا امروز او را در نور روز به درستی ندیده است.
به درخت خشکیده‌ای رسیدند که دختر از آن صحبت کرده بود.
دختر جلوتر رفت و بوته‌هایی را که هیچ چیز از پشتشان‌ پیدا نبود، کنار زد.
وقتی وینستون به‌دنبال او رفت، خود را درمیان فضایی باز و دلپذیر دید: تپه کوچک و کم‌علفی که نهال‌های جوان آن را احاطه کرده و به کلی از نظرها پنهان نموده بودند.
دختر ایستاده و به‌سمت او برگشت و گفت: «رسیدیم.»
وینستون در چندقدمی دختر ایستاده بود.
تا این لحظه جرات نکرده بود به او نزدیک‌تر شود.
دختر ادامه داد: «نمی‌خواستم آنجا هیچ صحبتی بکنم.
احتمال داشت میکروفن کار گذاشته باشند.
مطمئن نیستم ولی احتمالاش‌ وجود داشت.
همیشه ممکن است یکی از آن خوک‌ها، صدای آدم را شناسایی کند.
اما اینجا در امانیم‌.»
وینستون هنوز شهامت نزدیک‌شدن به او را نداشت.
با گیجی حرف دختر را تکرار کرد و پرسید: «اینجا در امانیم‌؟»
دختر جواب داد: «بله.
درخت‌ها را ببین.»
همه نهال‌های کوچک زبان‌گنجشک بودند که زمانی آنها را بریده و دوباره رشد کرده اند و به جنگلی از درختان بلند تبدیل شده اند که هیچ‌کدام از مچ دست آدم کلفت‌تر نیستند.
«اینجا نمی‌شود دربین آنها یک میکروفن مخفی کرد.
درضمن من قبلا هم اینجا بوده ام.»
مشغول صحبت با یکدیگر شدند.
وینستون توانست به دختر نزدیک‌تر شود.
دختر درمقابل او ایستاده بود و لبخندی کم‌وبیش طعنه‌آمیز بر لب داشت، گویی از کندی عکس‌العمل وینستون در تعجب بود.
گل‌ها انگار که به دلخواه خود از دست او به زمین ریختند.
وینستون دست دختر را گرفت و گفت:
– باور می‌کنی تا این لحظه نمی‌دانستم چشمات‌ چه رنگیاند‌؟
چشم‌های دختر قهوه‌ای بودند، قهوه‌ای نسبتا روشن با مژگان سیاه.
– حالا که قیافه واقعی من و دیدی می‌توانی باز هم به من نگاه کنی؟
– البته، خیلی راحت.
– من سی و نه سال دارم.
ازدواج کرده ام و هنوز متاهل هستم.
درد واریس دارم.
پنج تا از دندان‌هایم‌ هم خراب است.
دختر گفت: «من اهمیتی نمی‌دهم.»
لحظه‌ای بعد، بی آنکه بفهمد در آغوش یکدیگر بودند.
در ابتدا تنها احساسی که داشت ناباوری محض بود.
بدن جوان دخترک را در بر داشت و گیسوان سیاهش‌ روی صورت او ریخته بود.
لحظه‌ای بعد دخترک صورتش‌ را چرخاند و وینستون لب‌های سرخ او را بوسید.
دخترک دستانش‌ را به دور گردن وینستون حلقه کرده بود و زیر لب زمزمه می‌کرد: عزیزم‌، عشق من.
لحظه‌ای بعد به‌روی زمین دراز کشیدند.
دخترک هیچ مقاومتی از خود نشان نمی‌داد و وینستون می‌توانست هر کاری را که می‌خواهد با او انجام دهد.
اما حقیقت این بود که وینستون در آن لحظه هیچ‌گونه تمایل جنسی نداشت و فقط می‌خواست دخترک را در آغوش داشته باشد.
احساس غرور و ناباوری می‌کرد.
از کاری که می‌کرد خوشحال بود اما تمایل جسمانی نداشت.
زیبایی و جوانی دخترک او را می‌ترساند.
مدت زیادی بود که به زندگی بدون زن عادت کرده بود.
دختر برخاست و شاخه‌گلی را که در موهایش‌ گیر کرده بود بیرون کشید و گفت:
– فکراش‌ را هم نکن، عزیزم‌.
عجله‌ای نداریم.
تمام بعدازظهر مال ماست‌.
برای پنهان‌شدن مدت زیادیه‌، مگه نه؟
یک بار که برای راه‌پیمایی دسته‌جمعی آمده بودیم اینجا را پیدا کردم.
اگر کسی به این طرف بیاید از فاصله صدمتری متوجه می‌شویم.
وینستون پرسید: «اسمت‌ چیه‌؟»
– جولیا.
من اسم تو را می‌دانم.
اسمت‌ وینستونه‌.
وینستون اسمیت.
– از کجا اسم من و فهمیدی؟
– عزیزم‌، فکر می‌کنم درمورد کشف بعضی چیزها من از تو زرنگ‌ترم‌.
بگو ببینم قبل‌از اینکه یاداشت را به تو بدهم راجع‌به من چه‌طور فکر می‌کردی؟
وینستون هیچ علاقه‌ای نداشت به او دروغ بگوید.
حتی فکر می‌کرد گفتن حقیقت بهترین راه نشان‌دادن علاقهاش‌ به دختر است.
– از تو بدم‌ می‌آمد.
دلم‌ می‌خواست اول بهت‌ تجاوز کنم و بعد تو را بکشم.
دو هفته پیش جدا می‌خواستم با سنگ بزنم توی سرت‌.
اگر راستاش‌ و بخوای من فکر می‌کردم تو با پلیس افکار رابطه داری.
دختر خنده شادمانه‌ای کرد مشخص بود این تعبیر را نشانه مهارت خود در پنهان‌کاری می‌داند.
– پلیس افکار، وای؟
صادقانه بگو این‌طور فکر می‌کردی؟
– خوب، شاید دقیقا نه.
ولی از ظاهرت‌… خب جوان و سرزنده و سالم هستی… فکر می‌کردم شاید…
– فکر می‌کردی عضو خوبی برای حزب هستم؟
صادق و پاک و بی‌شیله‌پیله.
اهل شعار، رژه، پرچم، مسابقه و پیاده‌روی دسته‌جمعی و از این‌جور چیزها.
و فکر می‌کردی من اگر کوچک‌ترین بهانه‌ای پیدا کنم تو را به پلیس افکار تحویل می‌دهم و می‌کشمت‌، هان؟
– بله تقریبا همین‌طوره‌.
می‌دانی که خیلی از دخترهای جوان همین‌طور هستند.
دختر درحالی‌که حمایل سرخ انجمن جوانان ضدسکس را از کمر باز می‌کرد تا آن را روی یکی از شاخه‌ها پرت کند گفت: «هماش‌ به‌خاطر این لعنتیه‌.»
بعد گویی با لمس کمرش‌ چیزی را به یاد آورد.
توی جیب یونیفرمش‌ را گشت و تکه‌ای شکلات کوچک بیرون آورد.
آن را به دو نیم کرد و نیمی از آن را به وینستون داد.
وینستون از بوی شکلات، حتی قبل‌از آنکه شکلات را بچشد، فهمید که از نوع معمولی نیست.
به رنگ قهوه‌ای تیره و براق بود و به دورش‌ زرورق نقره‌ای پیچیده شده بود.
شکلات‌های معمولی به رنگ قهوه‌ای کدر بودند و می‌شد گفت مزه آنها شبیه دودی بود که از آتش‌زدن زباله‌ها برمی‌خیزد.
اما او قبلا شکلات‌های دیگری چشیده بود.
اولین لحظه که بوی آن به دماغش‌ خورد، او را به یاد خاطره‌ای انداخت که جزئیاتاش‌ را به یاد نمی‌آورد، ولی آزاردهنده بود.
پرسید: «این را از کجا گیر آوردی؟»
دختر با بی‌تفاوتی گفت: «از بازار سیاه، در ظاهر من هم واقعا از آن دخترها هستم.
در بازی‌ها و مسابقات خوب کار می‌کنم.
در انجمن جاسوسان سرگروه خوبی هستم.
هفته‌ای سه شب برای انجمن جوانان ضدسکس داوطلبانه کار می‌کنم.
ساعت‌ها و ساعت‌ها وقتم‌ را صرف چسباندن چرت‌وپرت‌های آنها به دیوارهای لندن کرده ام.
همیشه در رژه‌ها یک سر پرچم را من می‌گیرم.
همیشه ظاهری سرحال دارم و هرگز از زیر کاری شانه خالی نمی‌کنم و همیشه شعاردادن با جمعیت را همراهی می‌کنم.
می‌خواهم بگویم تنها راه برای در امان بودن همین است.»
اولین تکه شکلات در دهن وینستون آب شد.
مزهاش‌ عالی بود.
اما هنوز هم آن خاطره قدیمی ذهن او را به خود مشغول کرده بود، احساس مبهمی که نمی‌توانست آن را تشخیص دهد، مثل چیزی که از گوشه چشم به آن نگاه کنی.
فقط می‌دانست یادآور عملی است که دوست نداشت ولی مجبور بود انجام دهد.
سعی کرد به آن فکر نکند و گفت:
– تو خیلی جوانی‌.
ده یا پانزده سال از من جوان‌تری‌.
چه انگیزه‌ای باعث شد به‌طرف مردی مثل من جذب شوی؟
– چیزی توی چهرهات‌ بود.
فکر کردم باید دل به دریا بزنم.
من در شناسایی افرادی که وابسته نیستند، خیلی ماهرم‌.
به‌محض دیدن تو فهمیدم که با آنها مخالفی‌.
گویا منظور او از «آنها» همان افراد حزب و خصوصا رده‌های بالای آن بود و درباره آنها با نفرت تمسخرآمیزی سخن می‌گفت.
وینستون باوجودآنکه می‌دانست اگر یک جای امن در دنیا وجود داشته باشد، همان جاست‌، از طرز صحبت دختر احساس ناراحتی می‌کرد.
خشونت و لحن تند و تیز دختر، وینستون را به تعجب واداشته بود.
از اعضای حزب انتظار نمی‌رفت که دشنام بدهند و بهرحال خود وینستون نیز به‌ندرت ناسزا می‌گفت.
ولی به نظر می‌رسید جولیا بدون استفاده از کلمات عامیانه و رکیک که در کوچه‌پس‌کوچه‌ها به گوش می‌رسید، نمی‌توانست از اعضای حزب، خصوصا اعضای رده‌بالای آن صحبت کند.
این مسئله فقط عارضه‌ای بود که از نفرت او نسبت‌به حزب و روش‌های آنها ناشی می‌شد و درست مانند بوی ناخوشایند نفس اسب، امری عادی و طبیعی به حساب می‌آمد.
از آن فضای باز و گسترده به‌سوی محوطه سایه‌دار و پر از فراز و نشیب رفتند و هر جا که عرض مسیر پهنای بیشتری می‌یافت شانه به شانه و دست در کمر یکدیگر حرکت می‌کردند.
حال که دختر حمایل را باز کرده بود، کمرش‌ به نظر وینستون ظریف‌تر می‌آمد.
آهسته با هم نجوا می‌کردند.
وقتی به فضای باز رسیدند جولیا گفت بهتر است در سکوت حرکت کنیم.
خیلی زود به حاشیه جنگل کوچک رسیدند.
دختر وینستون را متوقف کرد.
– از اینجا آن‌طرف‌تر نرو.
ممکن است کسی مراقب باشد.
تا وقتی پشت شاخه‌ها باشیم در امانیم‌.
در سایه بوته‌های قهوه‌ای‌رنگ ایستادند.
خورشید علی‌رغم عبور ازبین برگ‌های بی‌شمار، باز هم صورت آنها را می‌سوزاند.
وینستون به محوطه پیش رو نگاهی کرد و با شناختن آنجا دهانش‌ از تعجب باز ماند.
چراگاهی قدیمی و خالی از علف که کپه‌های خاک و ردپاهایی در همه جای آن به چشم می‌خورد.
در حاشیه ناهموار روبرو شاخه‌های نارون درزیر نسیم به این سو و آن سو می‌رفتند و همچون گیسوی زنان، آرام به هر طرف می‌ریختند.
بدون شک جایی در همین نزدیکی ولی دور از دید آنها، جویباری جریان داشت که ماهی‌های شبوط در آن شنا می‌کردند.
آهسته پرسید: «این نزدیکی یک جویبار نیست؟»
– چرا، یک جویبار هست.
در واقع در حاشیه زمین مجاوره‌.
ماهی‌های بزرگی توی آن شنا می‌کنند.
زیر درخت‌های بید توی آب شنا می‌کنند و دم‌هایشان‌ را تکان می‌دهند.
می‌توانی آنها را ببینی.
وینستون آهسته گفت: «انگار همان سرزمین طلایی است.»
– سرزمین طلایی؟
– آره، یک چیز خیالی.
چشم‌اندازی که بعضی اوقات در خواب می‌بینم.
جولیا گفت: «نگاه کن!»
در پنج‌متری آنها و تقریبا به موازات چهره‌هایشان‌ یک طرقه روی شاخه‌ای فرودآمد.
احتمالا پرنده درزیر نور آفتاب آنها را که در سایه بودند، ندیده بود.
بال‌هایش‌ را باز کرد و دوباره به دقت بست، سرش‌ را دزدانه پایین و بالا برد، طوریکه گویی به خورشید تعظیم می‌کند و سپس چهچهه‌ای سرداد.
در سکوت عصرگاهی صدااش‌ همه جا پیچید.
وینستون و جولیا پهلو به پهلوی هم نشسته و مجذوب آوای پرنده شدند.
بی وقفه آواز می‌خواند و هیچ‌یک از آوازهااش‌ هم شبیه قبلی نبود.
گویا پرنده می‌خواست توانایی‌هایش‌ را به رخ آنها بکشد.
گهگاه چند لحظه‌ای سکوت می‌کرد، پرهایش‌ را مرتب می‌ساخت بعد سینه خال‌خالیاش‌ را باد می‌کرد و آواز را ادامه می‌داد.
وینستون نگاهش‌ به پرنده بود و در دل آن را تحسین می‌کرد.
این پرنده چرا و برای چه کسی می‌خواند؟
نه جفتی دوروبراش‌ بود نه رقیبی.
چه چیز او را وامی‌داشت در حاشیه جنگلی خلوت بنشیند و برای هیچ آواز سردهد؟
نمی‌دانست بالاخره آن اطراف میکروفنی هست یا نه.
او و جولیا تمام مدت آهسته حرف زده بودند و میکروفن نمی‌توانست صدای آنها را به وضوح ضبط کند ولی احتمالا صدای پرنده را ضبط می‌کرد.
شاید در طرف دیگر دستگاه، مرد ریزنقش سوسک‌مانندی مشتاقانه در حال گوش‌کردن بود و صدای پرنده را می‌شنید.
اما صدای آواز پرنده تا حدی او را از افکارش‌ جدا می‌کرد.
آواز پرنده انگار مایعی سکرآور به‌درون رگ‌هایش‌ جاری کرد که با نور خورشید که از لابلای برگ‌ها می‌تابید، آمیخته شد.
وینستون همان‌گونه ایستاد و خود را تسلیم احساس کرد.
کمر دختر در حلقه دستش‌ گرم و نرم بود.
او را به‌سمت خود کشید و رو در رو شدند، پرنده ترسید و بال و پر به هم کوبید و پر کشید و رفت.
وینستون زیر گوش دخترک زمزمه کرد: «حالا موقعاش‌ است.»
دخترک به آرامی پاسخ داد: «اینجا نه، برگردیم به همان جا.
امنیتاش‌ بیشتر است.»
بدین ترتیب از همان راه بازگشتند و دوباره به محوطه محصور بین نهال‌ها رسیدند.
همه چیز با رویایی که وینستون در خواب دیده بود، مطابقت داشت.
دخترک روبروی وینستون ایستاد.
هر دو نفس‌نفس می‌زدند، ولی آن تبسم طنزآلود دوباره بر لبان دختر جا خوش کرده بود.
لحظه‌ای به وینستون خیره شد، سپس زیپ لباس خود را به آرامی پایین کشید.
لحظه‌ای بعد دختر جامه از تن درآورد و هنگامی‌که آنها را به گوشه‌ای پرت کرد، گویی با ناز و کرشمه خود، نابودی تمدنی را رقم زد.
تن سفید او درزیر نور خورشید می‌درخشید.
اما وینستون برای لحظه‌ای به تن او نگاه نکرد.
قایق چشمانش‌ بر چهره کک‌مکی دخترک با آن لبخند محو لنگر انداخت و درجلوی او زانو زد و دستان او را در دست گرفت.
پرسید: «قبلا هم با کسی این کار را کرده ای؟»
– البته، صدها بار… که نه، شاید ده‌ها بار.
– با اعضای حزب؟
– بله، همیشه با اعضای حزب.
– با اعضای رده‌بالا؟
– نه، با آن آشغال‌ها نه.
ولی خیلی از آنها اگر بتوانند این کار را می‌کنند.
آنها به آن اندازه هم که نشان می‌دهند، بی‌گناه و پاک نیستند.
ضربان قلب وینستون تند شد.
فقط ده بار دلش‌ می‌خواست دختر می‌گفت صدها و هزارها بار.
هر چیزی که نشانه فساد بود، امیدی افسارگسیخته در وجود او برمی‌انگیخت.
کسی چه می‌دانست؟
شاید ایمان و ایثار و خویشتنداری حزب صرفا پوششی برای بی‌عدالتی‌ها و کثافت‌کاری‌هااش‌ بود.
اگر می‌توانست، با چه لذتی حاضر بود همه آنها را سیفلیس یا جذام‌آلوده کند!
حاضر بود هر کاری برای تضعیف‌کردن و به گند کشاندن و تیشه‌به‌ریشه‌زدن آنها انجام دهد!
به جولیا گفت:
– گوش کن.
هرچه تعداد افرادی که با آنها دوست بودی بیشتر باشد، من بیشتر دوستت‌ دارم.
می‌فهمی؟
– بله، کاملا.
– من از پاکی متنفر م، از خوبی بدم‌ می‌آید.
دلم‌ نمی‌خواهد هیچ کس، هیچ جا خوب و پاک بماند.
می‌خواهم همه تا مغز استخوان در فساد غرق شوند.
– پس من به دردت‌ می‌خورم، عزیزم‌.
من تا مغز استخوان آلودهام‌.
– تو به این علاقه داری؟
منظورم‌ فقط با خودم نیست؛ به طور کلی نفس کار را می‌گویم؟
– عاشقاش‌ هستم.
این گفته ورای چیزی بود که وینستون می‌خواست بشنود.
نه فقط عشق و رابطه عاطفی بین افراد، بلکه غریزه حیوانی، آن نیرویی بود که می‌توانست حزب را در هم بشکند.
دختر را برروی علف‌ها و گل‌های ریخته‌شده بر زمین، خواباند.
دیگر مشکلی در میان نبود چیزی نگذشت که با خستگی مطبوعی از یکدیگر جدا شدند.
نور آفتاب گرم‌تر شده بود.
هر دو خوابشان‌ گرفته بود.
وینستون دست دراز کرد و جامه دختر را روی بدن او انداخت.
لحظه‌ای بعد خوابشان‌ برد و حدود نیم ساعت خوابیدند.
وینستون زودتر برخاست.
نشست به صورت کک‌مکی دختر نگاه کرد که دستش‌ را زیر سر نهاده و آرام در خواب بود.
به‌جز دهانش‌ زیبایی خاصی نداشت.
اگر از نزدیک نگاه می‌کردی یکی دو خط در اطراف چشم‌هایش‌ بود.
موهای کوتاه و سیاهش‌ به طور خارق‌العاده‌ای نرم و انبوه بود.
ناگهان به یادش‌ آمد که نه نام خانوادگی او را می‌داند، نه محل سکونتش‌ را.
بدن جوان و قوی او که هنوز در خواب بود، احساس حمایت و دلسوزی را در وینستون برمی‌انگیخت.
اما احساس عطوفتی که ناخودآگاه درزیر بوته‌های قهوه‌ای‌رنگ، هنگام آوازخواندن طرقه در او پدید آمده بود، دیگر وجود نداشت.
لباس را ازروی دختر کنار زد و به بدن او خیره شد و با خود اندیشید: روزگاری بود که یک مرد با دیدن اندام یک دختر آن را مطلوب می‌دید و این پایان ماجرا بود.
اما این روزها دیگر عشق یا شهوت ناب پیدا نمی‌شد.
هیچ احساسی خالص نبود، زیرا همه چیز با ترس و نفرت آکنده شده بود.
دوستی و رابطه جنسی آنها همچون مبارزه‌ای بود که اوج آن، برایشان‌ پیروزی بود.
مبارزه‌ای با حزب.
بله، دوستی آنها یک عمل سیاسی بود.
جولیا گفت: «ما یک بار دیگر هم می‌توانیم به اینجا بیاییم، استفاده از هر پناهگاهی اصولا تا دو بار مطمئن است.
به‌شرطی‌که تا یکی دو ماه دیگر نباشد.»
جولیا بعداز بیدارشدن از خواب، رفتارش‌ کاملا تغییر کرد.
گویی به حال آماده‌باش درآمده بود.
لباس‌هایش‌ را پوشید، حمایل سرخ را به دور کمر بست و شروع به بررسی جزئیات نحوه بازگشت به خانه کرد.
معلوم بود قریحه‌ای ذاتی برای این کار داشت که وینستون فاقد آن بود و به نظر می‌رسید به‌دلیل پیاده‌روی‌های دسته‌جمعی متعددی که داشت، اطلاعات گسترده‌ای نیز راجع‌به حومه‌های لندن جمع‌آوری کرده بود.
راهی که وینستون از آن برمی‌گشت کاملا با راه رفت متفاوت بود و از یک ایستگاه دیگر سر درمی‌آورد.
جولیا انگار که در حال اعلام یکی از اصول کلی و مهم باشد گفت: «هرگز از راهی که از خانه بیرون آمده ای، به آنجا برنگرد.»
ابتدا او باید آنجا را ترک می‌کرد و سپس وینستون با نیم ساعت فاصله به‌دنبال او می‌رفت.
جولیا مکانی را مشخص کرده بود که چهار شب دیگر بعداز پایان کار بتوانند در آنجا یکدیگر را ملاقات کنند.
خیابانی در یکی از فقیرترین محله‌های شهر که بازارچه‌ای در فضای باز داشت و معمولا مملو از جمعیت بود.
قرار بود او ظاهرا به‌دنبال نخ خیاطی و یا بند کفش درمیان غرفه‌ها پرسه بزند.
هنگامی‌که وینستون نزدیک به او می‌شد، اگر موقعیت مناسب بود، جولیا بینیاش‌ را می‌گرفت؛ درغیراین‌صورت باید بدون اظهار آشنایی رد می‌شد.
اما اگر شانس می‌آوردند دروسط جمعیت می‌توانستند با خیال راحت حدود پانزده دقیقه صحبت کنند و قرار ملاقات بعدی را بگذارند.
وقتی وینستون به خوبی فهمید که چه باید بکند، دختر گفت: «من دیگر باید بروم باید ساعت هفت و نیم جایی باشم.
قرار است دو ساعت برای انجمن جوانان ضدسکس اعلامیه و این‌جور چیزها پخش کنم.
کار مزخرفیه‌، این‌طور نیست؟
می‌توانی لطفا لباسم‌ را بتکانی؟
توی موهام‌ خار و خاشاک نیست؟
مطمئنی‌؟
پس خدا نگه‌دار، عشق من، خدا نگه‌دار!»
خود را در آغوش وینستون انداخت و محکم او را بوسید و لحظه‌ای بعد ازبین نهال‌ها راه باز کرد و به آهستگی در جنگل ناپدید شد.
حتی این بار هم وینستون موفق نشد نام خانوادگی و آدرس او را بپرسد.
گرچه فرقی هم نمی‌کرد، زیرا بعید به نظر می‌رسید آنها هرگز بتوانند در خانه ملاقات داشته باشند و یا نامه‌ای ردوبدل کنند.
به این ترتیب آنها دیگر هرگز به آن فضای امن درون جنگل نرفتند.
در طول ماه مه فقط یک بار دیگر موقعیتی برای برقراری رابطه دست داد.
این موقعیت در یکی دیگر از مخفی‌گاه‌های جولیا بود، برج ناقوس کلیسایی در ناحیه نسبتا متروکه حومه شهر که سی سال پیش مورد اصابت بمب اتمی قرار گرفته بود.
مخفی‌گاه خوبی بود، ولی نحوه رسیدن به آنجا بسیار خطرناک بود.
بقیه ملاقات‌ها صرفا در خیابان‌ها بود.
هر شب در مکانی جدید و هرگز بیش از نیم ساعت طول نمی‌کشید.
در خیابان معمولا حرف‌زدن تا حدی امکان‌پذیر بود.
همان‌طور که در خیابان‌های شلوغ راه می‌رفتند، از هم کمی فاصله می‌گرفتند و هرگز به یکدیگر نگاه نمی‌کردند، به نحوی عجیب و متناوب با هم صحبت می‌کردند.
مکالمهشان‌ با دیدن روشنایی پنجره یک خانه یا ردشدن یک نفر با یونیفرم حزب و یا نزدیک‌شدن به صفحه‌های سخنگو قطع می‌شد و یا لحظه‌ای بعد، از وسط یک جمله ادامه پیدا می‌کرد، سپس در نقطه خاصی، به طور توافقی از هم فاصله می‌گرفتند و حرفشان‌ را می‌بریدند و مجددا بقیه صحبت را بدون مقدمه روز بعد انجام می‌دادند.
از قرار معلوم جولیا به این‌گونه حرف‌زدن که آن را «مکالمه نسیه» می‌نامید، به خوبی عادت داشت.
همچنین در حرف‌زدن بدون حرکت لب‌ها مهارت خیره‌کننده‌ای داشت.
یک بار پس‌از حدود یک ماه ملاقات‌های شبانه، موفق شدند بوسه‌ای ردوبدل کنند.
در سکوت در حال عبور از یک خیابان فرعی بودند( جولیا به‌غیراز خیابان‌های اصلی در هیچ جا صحبت نمی‌کرد) که ناگهان غرش وحشتناکی شنیدند، زمین لرزید و هوا به تاریکی گرایید و وینستون وحشت‌زده و مجروح خود را افتاده برروی زمین دید.
احتمالا یک بمب موشکی در فاصله بسیار نزدیک آنها افتاده بود.
ناگهان متوجه چهره رنگ‌پریده جولیا شد که درکنار او روی زمین افتاده بود و رنگش‌ به سفیدی گچ شده بود.
دختر را بلند کرد و در آغوش گرفت و فهمید چهره‌ای که آن را می‌بوسید گرمای زندگی دارد.
اما پودری سفیدرنگ لباسش‌ را پوشانده بود.
صورت هر دوی آنها با لایه کلفتی از گچ پوشیده شده بود.
شب‌هایی هم بود که آنها سر قرار خود حاضر می‌شدند، اما به‌دلیل وجود گشتی‌هایی که همان لحظه از گوشه‌ای سرمی‌رسیدند و یا هلیکوپتری که بالای سرشان‌ در پرواز بود، مجبور می‌شدند بدون دادن آشنایی، از کنار یکدیگر عبور کنند.
حتی زمانی‌که مسئله خطر هم در میان نبود، باز پیداکردن وقت برای دیدار کار مشکلی بود.
ساعت کار هفتگی وینستون شصت ساعت در هفته و ساعت کار جولیا از آن هم بیشتر بود.
وقت آزادشان‌ برحسب فشردگی کار متفاوت و بعضا ناهماهنگ با یکدیگر بود.
به‌هرحال، به‌ندرت می‌شد یک شب کاملا وقتش‌ آزاد باشد.
کارهایی نظیر حضور در سخنرانی‌ها، تظاهرات، توزیع اعلامیه‌های انجمن جوانان ضدسکس و آماده‌سازی پرچم‌های هفته ابراز تنفر و جمع‌کردن اعانه برای برنامه صرفه‌جویی و از این‌قبیل چیزها، آن‌قدر وقت جولیا را پر می‌کرد که باعث تعجب می‌شد.
او معتقد بود: این کارها پوشش است و بنابراین ارزشاش‌ را دارد.
اگر آدم قوانین کوچک را رعایت کند، می‌تواند قوانین بزرگ را نادیده بگیرد.
او حتی وینستون را تشویق می‌کرد که باز شب‌های بیشتری از وقت خود را به کار نیمه‌وقت مهمات‌سازی اختصاص دهد.
این کار داوطلبانه بود و اعضای بسیار مشتاق حزب انجام آن را بر عهده می‌گرفتند.
به همین دلیل وینستون یک شب در هفته، چهار ساعت از وقتش‌ را به کار خسته‌کننده و ملال‌آور مونتاژ قطعات فلزی می‌پرداخت که احتمالا قطعات فیوز بمب بود.
محل کارش‌ کارگاهی کم‌نور بود که در آن صدای ضربات چکش با موسیقی صفحه سخنگو آمیزه‌ای ناراحت‌کننده پدید می‌آورد.
هنگامی‌که در برج ناقوس کلیسا یکدیگر را ملاقات می‌کردند، توانستند صحبت‌های نیمه‌کاره روزهای دیگر را تکمیل کنند.
آن روز عصر هوا آفتابی بود.
هوا در اتاق کوچک مربع‌شکل بالای ناقوس‌ها گرم و راکد بود و به طور تحمل‌ناپذیری بوی فضله پرندگان، هوا را پر کرده بود.
ساعت‌ها در فضای خاک‌آلود که پر از فضله پرنده بود، می‌نشستند و حرف می‌زدند و هرازگاهی یکی از آن دو برمی‌خاست و از شکاف‌های باریک نگاهی به بیرون می‌انداخت تا مطمئن شود کسی به آن طرف نمی‌آید.
جولیا بیست و شش سال داشت و با سی دختر دیگر در یک اقامتگاه مشترک زندگی می‌کرد.
( خودش می‌گفت، همیشه در جمع زن‌های بوگندو!
چه‌قدر از آنها متنفرم‌!)
جولیا همان‌گونه که وینستون حدس زده بود در بخش ادبیات داستانی برروی ماشین‌های داستان‌نویسی کار می‌کرد.
کار او عمدتا راه‌اندازی و رسیدگی به موتورهای الکتریکی پرقدرت و پیچیده بود که علاقه زیادی هم به آنها داشت.
خیلی باهوش نبود ولی عاشق ماشین‌آلات و کارکردن با آنها بود.
او قادر بود تمام فرایند شکل‌گیری یک داستان را، از صدور دستورالعمل توسط کمیته طراحی تا آخرین مراحل حک و اصلاح در گروه بازنویسی، به خوبی شرح دهد.
اما به محصول نهایی کار هیچ‌گونه علاقه‌ای نداشت.
او آن‌طور که خودش می‌گفت، خیلی به خواندن اهمیت نمی‌داد.
کتاب هم مانند بند کفش یا مربا، کالایی بود که باید تولید می‌شد.
جولیا چیزی از سال‌های قبل‌از دهه شصت به یاد نداشت و پدربزرگش‌ تنها کسی بود که از روزهای قبل‌از انقلاب برایش‌ صحبت می‌کرد، زمانی‌که جولیا هشت‌ساله بود او هم ناپدید شد.
در مدرسه کاپیتان تیم هاکی بود و دو سال پی‌درپی برنده جام ژیمناستیک شده بود.
در انجمن جاسوسان سرگروه بود و قبل‌از پیوستن به انجمن جوانان ضدسکس در یکی از شاخه‌های انجمن نوجوانان، معاون بخش بود.
همیشه از خود شخصیتی نمونه ارائه داده بود.
او حتی برای کارکردن در بخش هرزه‌نما انتخاب شده بود( و این خود دلیلی مطمئن برای حسن شهرتش‌ بود).
این بخش یک تشکیلات فرعی در قسمت ادبیات داستانی بود که عکس‌های مبتذل و ارزان‌قیمت برای توزیع دربین کارگران تولید می‌کرد.
جولیا می‌گفت افرادی که در این بخش کار می‌کردند به آن لقب «خانه فساد» داده بودند.
در مدت یک سالی که در این بخش کار می‌کرد به تولید کتاب‌هایی مشغول بود که آنها را در پاکت‌های سربسته با عناوینی مانند «داستان‌های معرکه» و یا «شبی در دبیرستان دخترانه» می‌گذاشتند و عمده خریداران آنها جوانان خانواده‌های کارگر بودند که گمان می‌کردند این کتاب‌ها ممنوع هستند.
وینستون با کنجکاوی پرسید: «راجع‌به چی هستند؟»
– چرت‌وپرت‌های مزخزف.
آنها واقعا کسل‌کننده اند.
فقط به شش طرح داستانی محدود می‌شوند و آنها هر بار داستان‌ها را کمی تغییر می‌دهند.
البته من فقط در قسمت لوله اشکال‌نما کار می‌کردم.
هرگز در گروه بازنویسی کار نکردم.
من خیلی باسواد نیستم، عزیزم‌.
حتی آن‌قدر که برای این کار لازم است.
وینستون با تعجب فراوان دریافت که همه کارکنان بخش هرزه‌نگاری، به‌غیراز رئیس قسمت، دختر هستند.
فلسفهشان‌ این بود که چون غریزه جنسی در مردان به اندازه زنان قابل‌کنترل نیست، سروکارداشتن با چنین مطالبی، مردان را بیشتر در معرض فساد قرار می‌دهد.
جولیا ادامه داد: «آنها حتی به زنان متاهل هم اجازه کار در این بخش را نمی‌دادند، اما درمورد دخترها تصورشان‌ این است که آنها خیلی پاک و بی‌گناه هستند.
ولی من یکی از آنهایی هستم که این تصور را نقض می‌کنم.»
اولین رابطهاش‌ را هنگامی‌که فقط شانزده سال داشت تجربه کرده بود.
طرف او مردی شصت‌ساله از اعضای حزب بود که بعدها برای اجتناب از دستگیری خودکشی کرد.
جولیا گفت: «این‌طور بهتر بود.
چون در غیر این صورت اگر اعتراف می‌کرد حتما نام من هم به میان می‌آمد.»
از آن پس با افراد مختلفی رابطه داشت.
زندگی را خیلی ساده می‌گرفت: تو می‌خواهی از زندگیات‌ لذت ببری؛ «آنها»، یعنی حزب، می‌خواهد جلوی این کار را بگیرد؛ بنابراین سعی می‌کنی به بهترین نحوی که می‌توانی قوانین را زیر پا بگذاری، همین.
به نظر او تلاش آنها در محروم‌کردن افراد از لذایذ زندگی به اندازه تلاش آدم برای اجتناب از دستگیری، طبیعی بود.
از حزب بیزار بود و با زننده‌ترین کلمات احساس خود را بیان می‌کرد، او حتی یک انتقاد معمولی هم نسبت‌به آن نمی‌کرد.
هیچ علاقه‌ای به عقاید حزب نداشت، مگر در مواردی که با زندگی شخصی او ارتباط پیدا می‌کرد.
وینستون دریافته بود که او فقط واژه‌هایی از زبان نوین را به کار می‌برد که به زندگی روزمره مردم راه یافته بود.
درباره انجمن برادری چیزی نشنیده بود و وجود آن را باور نمی‌کرد.
هرگونه اعتراض سازمان‌یافته برضد حزب که محکوم به شکست می‌شد، در نظر او کار احمقانه‌ای می‌آمد.
او بهترین راه مبارزه را زیر پا گذاشتن قوانین و زنده‌ماندن می‌دانست.
وینستون با خود می‌اندیشید، در نسل جوان که مانند جولیا پس‌از انقلاب به عرصه رسیده اند و چیزی غیراز وضعیت موجود را ندیده اند، چند نفرشان‌ مانند او حزب را به صورت واقعیتی ثابت و غیرقابل‌تغییر پذیرفته اند و بدون عصیان درمقابل اقتدار آن، فقط مانند خرگوشی که از برابر سنگ‌ها فرار می‌کند، می‌خواهند با زیر پا گذاشتن قانون زندگی خود را حفظ کنند.
آنها درباره احتمال ازدواجشان‌ صحبتی نکرده بودند.
این امر آن‌چنان غیرممکن بود که ارزش فکرکردن نداشت.
حتی اگر به نحوی از دست کاترین، همسر وینستون، خلاص می‌شدند هیچ کمیته‌ای حاضر به تایید چنین ازدواجی نبود.
خیال‌پردازی مایوس‌کننده‌ای بود.
جولیا گفت: «همسرت‌ چه‌جور آدمی بود؟»
واژه «پیرو عقاید مرسوم» را شنیده ای؟
یکی از واژه‌های زبان نوین است.
به کسی می‌گویند که به طور طبیعی پیرو عقاید مرسوم حاکم در جامعه باشد و هرگز به چیزی مخالف قوانین و مقررات فکر نکند.
او این‌چنین بود.
– نه.
این کلمه را نشنیده بودم، ولی این‌جور آدم‌ها را خوب می‌شناسم.
وینستون درباره زندگی زناشوییاش‌ برای جولیا تعریف کرد و در کمال تعجب دریافت که او بیشتر چیزهای مهم را می‌داند.
جولیا طوری همه چیز را برایش‌ می‌گفت که گویی آنها را احساس کرده و یا شاهد بوده است.
چگونه عضلات کاترین به‌محض تماس دست او سفت می‌شد و چگونه حتی موقعی که دست‌هایش‌ را محکم دور بدن وینستون حلقه کرده بود، باز هم به نظر می‌رسید با تمام وجود او را عقب می‌زند.
وینستون از صحبت‌کردن راجع‌به این مسائل با جولیا ناراحت نبود، به‌هرحال دیگر مدت‌ها بود که موضوع کاترین برای او جنبه دردناکش‌ را از دست داده بود و فقط ناخوشایند بود.
وینستون برای جولیا درباره مراسم خشک بچه درست‌کردن، که به اجبار کاترین هر هفته در شب خاصی باید انجام می‌شد صحبت کرد و گفت: «اگر به‌خاطر این مسئله نبود می‌توانستم باز هم با او زندگی کنم.
ولی او از این کار متنفر بود و هیچ چیز هم نمی‌توانست مانع از انجاماش‌ شود.
نمی‌توانی حدس بزنی به این کار چی می‌گفت.»
بلافاصله جولیا گفت: «انجام وظایف حزبی.»
– از کجا می‌دانی؟
– عزیزم‌.
من هم مدرسه می‌رفتم.
مباحثات جنسی ماهی یک بار برای بچه‌های بالای شانزده سال و در «انجمن نوجوانان» سال‌ها این چیزها را به خورد بچه‌ها می‌دادند.
باید بگویم در خیلی از موارد موثر هم بود.
اما نمی‌شود کاملا مطمئن هم بود؛ چون آدم‌ها موجوداتی نیرنگ‌بازند‌.
جولیا شروع به شرح‌دادن موضوع کرد.
درمورد او همه چیز به تمایلات جنسیاش‌ ربط پیدا می‌کرد.
به‌محض‌آنکه موضوع غریزه جنسی مطرح می‌شد، او هوش و ذکاوت زیادی از خود بروز می‌داد و برخلاف وینستون، خیلی خوب معنی حقیقی پاکدامنی جنسی مورد نظر حزب را درک کرده بود.
منظور آنها نه‌فقط این بود که غریزه جنسی دنیای دیگری برای خود پدید می‌آورد که حزب قادر به کنترل آن نیست و تا حد ممکن باید آن را نابود کند، بلکه نکته مهم‌تر آن بود که محرومیت جنسی باعث افزایش شور و جنون می‌شود که بسیار مطلوب است، زیرا می‌توان آن را به اشکال دیگری نظیر علاقه به جنگ و پرستش رهبر تغییر داد.
به تعبیر خود او:
– وقتی فرد رابطه جنسی برقرار می‌کند، بدنش‌ انرژی مصرف می‌کند و بعد احساس شادی می‌کند و هر چیزی باعث ناراحتیاش‌ نمی‌شود.
تحمل این حالت آدم برای آنها مشکل است.
آنها می‌خواهند آدم تمام مدت سرشار از انرژی باشد.
تمام راهپیمایی‌ها و بالاوپایین‌رفتن‌ها و پرچم تکان‌دادن‌ها فقط برای پرکردن جای خالی این رابطه است.
اگر در درونت‌ شاد باشی، چرا باید برای برادر بزرگ و برنامه سه‌ساله و هفته ابراز تنفر و بقیه کارهای آنها به هیجان بیایی؟
وینستون با خود گفت که همه اینها درست است.
رابطه مستقیم و تنگاتنگی بین پاکدامنی و راست‌کرداری سیاسی وجود داشت.
حزب جز با سرکوب‌کردن غریزه‌ای قوی و استفاده از آن به‌عنوان نیروی محرک، چگونه می‌توانست ترس، تنفر و خوش‌باوری دیوانه‌واری را که نیاز داشت در فکر و وجود اعضایش‌ تزریق کند؟
تمایلات جنسی برای حزب خطرناک بود و حزب آن را در جهت منافع خود تغییر جهت داده بود.
با غریزه پدری و مادری نیز همین معامله را می‌کردند.
در واقع چون امکان حذف خانواده وجود نداشت بنابراین مردم را تشویق می‌کردند که به سبک معمول قدیم بچه‌هایشان‌ را تربیت کنند و به آنها علاقه نشان دهند.
از طرف دیگر بچه‌ها به طور مرتب برضد والدین آموزش می‌دیدند و یاد می‌گرفتند جاسوسی آنها را بکنند و انحراف آنان را گزارش دهند.
در اصل خانواده همچون بخشی از پلیس افکار شده بود.
ابزاری که با استفاده از آن همه افراد، روز و شب تحت نظر جاسوسانی بودند که آنها را به خوبی و از نزدیک می‌شناختند.
ناگهان ذهنش‌ به‌سمت کاترین کشیده شد.
او آن‌چنان کودن بود که قادر به تشخیص انحراف عقاید وینستون نسبت‌به حزب نبود، وگرنه بدون شک او را به پلیس افکار لو می‌داد.
اما گرمای نفس‌گیر بعدازظهر باعث شد عرق بر پیشانی وینستون بنشیند، و این همان چیزی بود که در آن لحظه یاد کاترین را زنده کرد.
اتفاقی را برای جولیا تعریف کرد که یازده سال پیش در یک بعدازظهر جهنمی دیگر روی داده بود، یا به زبان دقیق‌تر نتوانسته بود روی دهد.
سه چهار ماه بعداز ازدواجشان‌ بود.
در یک پیاده‌روی دسته‌جمعی در نزدیکی کنت راه را گم کردند.
تقریبا دو دقیقه از بقیه عقب‌تر بودند، ولی مسیر اشتباهی را در پیش گرفتند و ناگهان خود را در نزدیکی یک معدن قدیمی سنگ گچ یافتند.
شیب تندی به اندازه ده یا بیست متر که انتهای آن پر از تخته‌سنگ بود.
کسی در آن اطراف نبود تا بتوانند راه را از او بپرسند.
کاترین به‌محض‌اینکه متوجه شد گم شده اند، فوق‌العاده ناراحت شد.
چند لحظه دوری از سروصدای دیگران باعث شده بود احساس کند که کار اشتباهی انجام داده است.
او می‌خواست با عجله راه آمده را برگردند و راه‌های دیگر را جست‌وجو کنند.
اما در همین موقع وینستون متوجه دسته‌ای گل پامچال به رنگ‌های قرمز و ارغوانی شد که در شکاف صخره‌ای در پایین پای آنها روییده بود.
یکی از آنها معلوم بود یک ریشه دارد، گل‌هااش‌ به دو رنگ ارغوانی و قرمز آجری بود.
وینستون که تا به حال چنین چیزی ندیده بود، کاترین را صدا زد تا بیاید و نگاهی به آنها بیندازد.
– نگاه کن، کاترین!
گل‌ها را ببین، آن پایین.
می‌بینی به دو رنگ مختلف هستند؟
او برگشته بود که برود، اما یک لحظه با حالتی عصبانی برگشت.
حتی خم شد تا جایی را که وینستون نشان می‌داد، ببیند.
وینستون نزدیک او بود و دستش‌ را به کمر او گرفت تا نگهش‌ دارد و ناگهان به یاد آورد در آن لحظه کاملا تنها هستند.
نه آدمی آن اطراف بود، نه برگی تکان می‌خورد و نه پرنده‌ای می‌پرید.
در چنین مکانی خطر وجود میکروفن بسیار ضعیف بود و اگر هم میکروفنی وجود داشت فقط صدای اطراف را ضبط می‌کرد.
هوا در اوج گرما بود و حالتی خواب‌آور داشت.
خورشید بالای سر آنها می‌تابید و صورت وینستون خیس عرق بود.
ناگهان به فکرش‌ رسید که…
جولیا گفت: «چرا هلش‌ ندادی؟
من بودم این کار را می‌کردم.»
– بله، عزیزم‌.
تو بودی این کار را می‌کردی.
من هم اگر آن موقع آدم فعلی بودم، این کار را می‌کردم.
یا شاید نمی‌کردم… مطمئن نیستم.
– متاسفی‌ که نکردی؟
– بله.
در کل متاسف م که این کار را نکردم.
آنها پهلوی هم روی زمین خاک‌آلود نشسته بودند.
وینستون دختر را به‌سمت خود کشید.
دختر سرش‌ را روی شانه وینستون گذاشت و عطر ملایم موهایش‌ بر بوی فضله پرندگان غلبه یافت.
وینستون با خود فکر کرد، او خیلی جوان است و از زندگی انتظارات زیادی دارد.
او نمی‌تواند درک کند که هل‌دادن یک نفر از بالای صخره مشکلی را حل نمی‌کرد.
وینستون گفت: «راستاش‌ این کار هیچ چیز را عوض نمی‌کرد.»
– پس چرا متاسفی‌ که این کار را نکردی؟
– فقط به‌دلیل‌اینکه مثبت را به منفی ترجیح می‌دهم.
در این بازی، پیروزی امکان ندارد.
فقط بعضی از شکست‌ها بهتر از آنهای دیگر است، همین.
احساس کرد شانه‌های دختر به نشانه مخالفت تکان خورد.
همیشه وقتی چنین صحبت‌هایی پیش می‌آمد با وینستون مخالف بود.
او قبول نداشت که شکست، قانون طبیعی انسان است.
او می‌فهمید دیر یا زود پلیس افکار به سراغ او خواهد آمد و او را خواهد کشت و این سرنوشت محتوم اوست‌.
اما بخش دیگری از فکرش‌ بر این باور بود که آدم می‌تواند دنیایی پنهانی برای خود بسازد و در آن به دلخواه خود زندگی کند.
تنها چیزی که به آن نیاز داشت شانس، زندگی و شهامت بود.
او درک نمی‌کرد که در این صورت دیگر چیزی به نام شادی وجود ندارد، پیروزی در آینده‌ای دور، زمانی که دیگر آنها وجود نداشتند به دست می‌آمد و از لحظه‌ای که کسی برعلیه حزب اعلام جنگ می‌کرد، بهتر بود خود را مرده فرض کند.
وینستون گفت: «ما دیگر مرده ایم»
جولیا با لحن خشکی گفت: «ما هنوز نمرده ایم.»
– جسما نمرده ایم.
به احتمال زیاد شش ماه، یک سال یا پنج سال دیگر.
من از مرگ می‌ترسم.
تو جوانی‌، و شاید بیشتر از من از مرگ می‌ترسی.
معلوم است، باید تا جایی که می‌توانیم مرگ را عقب بیندازیم.
ولی این موضوع زیاد فرقی هم نمی‌کند.
تا وقتی‌که انسانها، انسان باشند، مرگ و زندگی یکسانند‌.
– چه مزخرفاتی!
تو ترجیح می‌دهی با کدام‌یک بخوابی، با من یا با یک اسکلت؟
از زنده‌بودن لذت نمی‌بری؟
دوست نداری همه چیز را حس کنی: این من هستم، این دست من است، این پای من است، من واقعی هستم.
من وجود دارم، زندهام‌!
این چیزها را دوست نداری؟
جولیا با چرخش کمر، خود را به او نزدیک‌تر کرد.
وینستون احساس می‌کرد دختر بخشی از نیروی طراوت و جوانی خود را در وجود او می‌ریزد و گفت:
– چرا، دوست دارم.
– پس دیگر درباره مردن حرف نزن و گوش کن، عزیزم‌.
ما باید ترتیب ملاقات بعدی را بدهیم.
دوباره می‌توانیم به آن جنگل برویم.
مدت زیادی است که آنجا نرفته ایم.
اما این بار تو باید از راه دیگری به آنجا بروی.
نقشهاش‌ را کشیده ام.
تو سوار قطار می‌شوی… اما ببین، من نقشه را برایت‌ می‌کشم.
به روش خود مقداری گردوخاک را روی زمین صاف کرد و بعد با شاخه‌ای کوچک از لانه یک کبوتر شروع به کشیدن نقشه برروی آن کرد.
وینستون نگاهی به اطراف اتاق کوچک و ریخته و پاشیده، در بالای مغازه آقای چارینگتون انداخت.
کنار پنجره، تختخواب بزرگ با پتوهای کهنه و بالش‌های بدون رویه مرتب شده بود.
صدای تیک‌تاک ساعت قدیمی عقربه‌دار از روی پیش‌بخاری شنیده می‌شد.
در گوشه اتاق برروی میز تاشو، بلور کاغذنگه‌دار، که آخرین بار از آقای چارینگتون خریده بود، در تاریک‌روشن اتاق درخششی ملایم داشت.
درزیر پیش‌بخاری، چراغ نفتی زهواردررفته‌ای بود با یک قابلمه دسته‌دار و دو فنجان که آقای چارینگتون تدارک دیده بود.
وینستون چراغ نفتی را روشن کرد و قابلمه آب را روی آن گذاشت.
یک پاکت قهوه پیروزی و تعدادی حبه قند با خود آورده بود.
عقربه‌های ساعت روی هفت و بیست دقیقه بود؛ هفت و بیست دقیقه بعدازظهر.
جولیا قرار بود ساعت بیاید.
حسی در وجودش‌ مدام فریاد می‌زد: حماقت، حماقت، خودکشی مفت و مجانی، آگاهانه و احمقانه!
دربین تمام جرایمی که یک عضو حزب ممکن بود انجام دهد، این یکی را کمتر از بقیه می‌شد لاپوشانی کرد.
در حقیقت اولین بار که این فکر به ذهنش‌ رسید، منظره بلور کاغذنگه‌دار را برروی میز تاشو جلوی چشمش‌ دید.
همان‌طور که فکر می‌کرد، آقای چارینگتون بی دردسر قبول کرد اتاق را به او اجاره دهد.
پیدا بود از پولی که می‌گیرد خوشحال است.
حتی وقتی فهمید او اتاق را برای خلوت‌کردن با کسی می‌خواهد نه یکه خورد و نه ناراحت شد.
در عوض به نقطه‌ای دور خیره شد و با چنان ظرافتی راجع‌به چیزهای کلی صحبت نمود که آدم احساس می‌کرد دیگر در آنجا حضور ندارد.
می‌گفت تنهایی چیز بسیار ارزشمندی است.
هر کسی گهگاه نیاز به جایی برای تنهابودن دارد.
و اگر افراد دیگری راجع‌به این موضوع چیزی بدانند، ادب به آنها حکم می‌کند که به روی خود نیاورند.
او همان‌طور که در تاریکی ناپدید می‌شد گفت، خانه دو در ورودی دارد که یکی از آنها در حیاط خلوت است و به کوچه باز می‌شود.
یک نفر پایین پنجره آواز می‌خواند.
وینستون از پشت پرده‌های ململ، دزدانه نگاهی انداخت.
آفتاب ماه ژوئن هنوز در بالای آسمان بود، و در حیاط آفتاب‌گرفته، زن عظیم‌الجثه‌ای که مثل ستون‌های نرماندی تنومند، با دست‌های قوی آفتاب‌سوخته و پیش‌بندی پیچیده به دور کمر، بین لگن رختشویی و بند رخت‌ها در رفت‌وآمد بود و پارچه‌های مربع‌شکل سفیدی را پهن می‌کرد که ظاهرا کهنه بچه بودند.
هر وقت دهانش‌ از نگهداشتن گیره‌های لباس فارغ می‌شد با صدایی بم آواز می‌خواند:
خیال بیهوده‌ای بود,
همچو روزی از روزهای بهار سپری شد,
اما یک نگاه، یک حرف و یک رویا دست به دست هم دادند
و قلب مرا با خود بردند!
در هفته‌های گذشته این شعر در لندن ورد زبان همه بود.
یکی از آهنگ‌های بیشماری بود که توسط یکی از شعبه‌های فرعی «بخش موسیقی»، مخصوص کارگران ساخته شده بود.
تمام این اشعار بدون دخالت انسان و در دستگاهی به نام «نظم‌پرداز» سروده می‌شد.
اما آن زن چنان موزون می‌خواند که جلوه‌ای دلپذیر به آن اشعار بی‌سروته می‌بخشید.
وینستون هم صدای آواز زن و هم لخ‌لخ کفش‌هایش‌ برروی سنگفرش را می‌شنید؛ هم گریه بچه‌ای در خیابان و نیز سروصدای رفت‌وآمد ماشین‌ها در فاصله‌ای دور را.
با این وجود به یمن غیبت صفحه سخنگو، اتاق در سکوت عجیبی فرورفته بود.
دوباره با خود فکر کرد: احمقانه، احمقانه، احمقانه!
بعید بود بتواند بیش از چند هفته به اینجا رفت‌وآمد کنند و دستگیر نشوند.
اما وسوسه داشتن سرپناهی پنهانی و قابل‌دسترس که به خودشان تعلق داشته باشد، برای هر دوی آنها خیلی قوی بود.
بعداز ملاقاتی که در برج ناقوس کلیسا داشتند، مدتی موفق به ترتیب‌دادن هیچ ملاقاتی نشدند.
ساعت کار برای پیشواز از هفته ابراز تنفر افزایش زیادی یافته بود.
تا آن موقع هنوز یک ماه مانده بود ولی تدارکات گسترده و پیچیده‌ای که لازمه آن بود، کار طاقت‌فرسایی را بر دوش همه می‌گذاشت.
بالاخره هر دو موفق شدند یک روز بعدازظهرشان‌ را به طور هم‌زمان مرخصی بگیرند.
قرار گذاشته بودند که به فضای باز داخل جنگل بروند.
شب قبل ملاقات کوتاهی در خیابان داشتند.
به طور معمول هنگامی‌که در شلوغی خیابان با هم راه می‌رفتند وینستون به‌ندرت به جولیا نگاه می‌کرد، اما با همان نگاه کوتاه دریافت که رنگ او پریده‌تر از همیشه است.
جولیا به‌محض‌اینکه موقعیت را برای حرف‌زدن مناسب دید به نجوا گفت: «همه چیز به هم خورد، فردا را می‌گویم.»
چی؟
– فردا بعدازظهر.
نمی‌توانم بیایم.
چرا نمی‌توانی؟
– ا… دلیل همیشگی.
این بار زودتر شروع شد.
وینستون برای لحظه‌ای به شدت عصبانی شد.
درطی یک ماهی که از آشناییاش‌ با جولیا می‌گذشت، ماهیت علاقهاش‌ نسبت‌به او عوض شده بود.
در آغاز، احساسات واقعی، خیلی کم در علاقهاش‌ دخیل بود.
اولین رابطهشان‌ فقط ارضای یک غریزه طبیعی بود.
ولی بعداز دومین بار موضوع فرق کرد.
بوی موهایش‌، مزه دهانش‌ و حرارت پوستش‌ گویی در وجود وینستون رخنه کرده بود و با هوای اطرافش‌ آمیخته شده بود.
جولیا برای او به یک نیاز واقعی تبدیل شده بود، چیزی که نه‌فقط به آن علاقه داشت بلکه خود را درمورد آن صاحب اختیار می‌دانست.
وقتی جولیا گفت نمی‌تواند بیاید، وینستون احساس کرد دختر به او دروغ می‌گوید.
اما در همان لحظه در اثر فشار جمعیت به هم نزدیک‌تر شدند و دست‌هایشان‌ به هم خورد.
جولیا سرانگشتان او را طوری به ملایمت فشار داد که بیشتر از میل غریزی، عاطفه را در وجودش‌ برانگیخت.
به خاطرش‌ رسید برای کسی که با زنی زندگی می‌کند، طبیعی است که به طور متناوب با پیش‌آمدن این موضوع دچار ناامیدی شود؛ و ناگهان نوعی احساس دلسوزی عمیق برای جولیا قلبش‌ را در بر گرفت.
احساسی که قبلا تجربه نکرده بود.
آرزو کرد، زوجی بودند که ده سال از ازدواجشان‌ می‌گذشت.
ای کاش، به‌همراه او در خیابان‌ها، چون الان، اما آزادانه و بدون ترس قدم می‌زدند و راجع‌به چیزهایی جزیی صحبت می‌کردند و برای خانهشان‌ خرت‌وپرت می‌خریدند.
بیش از همه آرزو کرد جایی داشتند که می‌توانستند در آن با هم تنها باشند و مجبور نباشند هر بار فقط برای ارضای غریزه با هم ملاقات کنند.
فردای آن روز بود که فکر اجاره‌کردن اتاق آقای چارینگتون به ذهنش‌ خطور کرد.
وقتی پیشنهادش‌ را با جولیا در میان گذاشت او چنانکه گویی از قبل آمادگی داشت، آن را پذیرفت.
هر دو می‌دانستند این کار دیوانگی است.
انگار هر دو آگاهانه به‌سوی مرگ می‌رفتند.
همان‌طور که لب تخت نشسته بود و انتظار می‌کشید دوباره به یاد سرداب‌های وزارت عشق افتاد.
جالب بود که چگونه این وحشت ازپیش‌تعیین‌شده در ضمیر خودآگاه انسان سرگردان است.
می‌دانست که مرگش‌ حتمی است و درست مانند آمدن عدد صد بعداز نود و نه، مرگ او نیز محتوم است.
نمی‌توان از آن اجتناب کرد ولی می‌توان آن را به تاخیر انداخت: ولی در عوض انسان هرازگاهی با عملی آرزومندانه و آگاهانه با دست خود این فاصله را کمتر می‌کند.
در همین لحظه صدای پای عجولانه‌ای در پلکان به گوش رسید.
جولیا وارد اتاق شد.
یک کیف ابزار زمخت کتانی به رنگ قهوه‌ای، مشابه همان که در وزارتخانه با خود به این طرف و آن طرف می‌برد، بر دوش داشت.
وینستون جلو رفت تا او را در آغوش بگیرد ولی او که هنوز کیف را بر دوش داشت کمی عجولانه خود را از آغوش او بیرون کشید.
جولیا گفت: «لحظه‌ای صبر کن، فقط بگذار چیزی را که آورده ام، نشانت‌ بدهم.
اگر از آن قهوه گندیده پیروزی آورده ای، می‌توانی همهاش‌ را بریزی دور.
به آن احتیاجی نداریم.
اینجا را ببین.»
روی زانو نشست.
کیف را باز کرد و آچارهایی را که در قسمت بالای کیف بود، بیرون آورد.
زیر آنها چند بسته کاغذی تمیز بود.
اولین بسته‌ای که به وینستون داد همان حس عجیب و آشنا ولی گنگ را به‌همراه داشت.
بسته‌ای سنگین پر از ماده‌ای شن‌مانند بود که زیر فشار دست جابجا می‌شد.
– شکر که نیست؟
– چرا، شکر واقعی.
قند نه، شکر.
این هم یک نون– نون سفید حسابی، نه از این نون‌های مزخرفی که می‌خوریم– و یه قوطی کوچک مربا.
این هم یک قوطی شیر.
اما نگاه کن!
معرکه‌تر از همهاش‌ این است.
باید یک تکه کرباس دوراش‌ می‌پیچیدم، چون…
اما نیازی نبود علتاش‌ را برای وینستون توضیح دهد.
بوی قوی و گرم آن که وینستون را به یاد زمان بچگیاش‌ می‌انداخت، اتاق را پر کرده بود.
این روزها در بعضی جاها، گاهی این رایحه به مشام می‌رسید.
هنگامی‌که در کوچه از جلوی دری نیمه‌باز عبور می‌کردی، یا در خیابان‌های شلوغ برای یک لحظه به نحوی اسرارآمیز بوی آن به مشام می‌رسید.
وینستون آهسته گفت: «این قهوه است، قهوه واقعی.»
– این قهوه مخصوص رده‌بالاهاست‌.
یک کیلو تمام از آن آورده ام.
– چه‌طور توانستی همه این چیزها را گیر بیاوری؟
– همهاش‌ مال رده‌بالاهای حزب است.
آن کثافت‌ها همه چیز دارند، همه چیز.
البته مستخدم‌ها و پیشخدمت‌ها هم گاهی ناخنک می‌زنند… ببین، یک بسته کوچک چای هم آورده ام.
وینستون کنار او روی زمین پهن شده بود.
گوشه یکی از پاکت‌ها را باز کرد.
– این چای واقعی است.
نه برگ تمشک وحشی.
– این اواخر چای خیلی زیاد شده.
آنها هند و جاهای دیگر را تصرف کرده اند.
حالا گوش کن، عزیزم‌.
می‌خواهم رویت‌ را برگردانی و سه دقیقه به پشت سرت‌ نگاه نکنی.
برو آن طرف تخت بنشین.
خیلی به پنجره نزدیک نشو.
و تا وقتی هم نگفته ام برنگرد.
وینستون با حواس‌پرتی به پرده‌های ململ خیره شده بود.
آن پایین در حیاط، زن تنومند همچنان مشغول رفت‌وآمد بین بند‌های لباس و لگن رختشویی بود.
دو گیره دیگر از دهان بیرون آورد و با احساس شروع به خواندن کرد:
میگن گذر عمر همه چیز و از یاد آدم می‌بره
میگن آدم همیشه می‌تونه چیزها رو فراموش کنه؛
اما اشک و لبخند بعداز سال‌ها و سال‌ها
هنوز هم قلب من و به هیجان میاره!
به نظر می‌آمد تمام این شعرهای آبکی را از بر بود.
صدایش‌ به‌همراه هوای تابستانی، خوش‌آهنگ و نیروگرفته از نوعی شادی بی‌دلیل به گوش آنها می‌رسید.
آدم احساس می‌کرد، اگر شب ماه ژوئن بی‌سحر بود و مقدار لباس‌ها تمام‌نشدنی، آن زن حاضر بود هزاران سال کهنه پهن کند و آوازهای بی‌سروته بخواند.
ناگهان این حقیقت جالب به نظرش‌ رسید که تا به حال نشنیده بود که یکی از اعضای حزب به تنهایی و خودبه‌خود آواز بخواند.
این کار را تا حدودی ناشی از انحراف در عقاید می‌دانستند و مانند حرف‌زدن با خود، نشانه رفتار عجیب و خطرناک محسوب می‌کردند.
شاید مردم تنها زمانی شروع به خواندن می‌کردند که تا حد قحطی‌زدگی دچار محرومیت شده باشند.
جولیا گفت: «حالا می‌توانی برگردی.»
وینستون برگشت و برای یک لحظه می‌شد گفت جولیا را نشناخت.
انتظار داشت دختر را برهنه ببیند.
اما او برهنه نبود.
تغییری فوق‌العاده جالب‌تر از آن روی داده بود.
جولیا آرایش کرده بود.
گویا جولیا به چند مغازه در محله‌های کارگرنشین رفته بود و برای خود مجموعه کاملی از لوازم آرایش خریده بود.
لب‌هایش‌ را سرخ و گونه‌هایش‌ را صورتی کرده بود، به بینیاش‌ پودر مالیده بود و حتی زیر چشم‌ها نیز آرایشی داشت که بر درخشش آنها افزوده بود.
البته آرایش ماهرانه‌ای نبود ولی وینستون هم خیلی سخت‌گیر نبود.
هرگز تصور نمی‌کرد زنی از اعضای حزب را با چهره آرایش‌کرده ببیند.
چهرهاش‌ به نحو خیره‌کننده‌ای زیباتر شده بود.
با مقدار کمی پودر و رنگ نه‌تنها زیباتر شده بود، بلکه مهمتر از آن، جنسیت زنانهاش‌ نمایان‌تر شده بود.
موهای کوتاه و روپوش پسرانهاش‌ هم بر جذابیت او می‌افزود.
هنگامی‌که او را در آغوش گرفت، رایحه بنفشه بینیاش‌ را پر کرد.
به یاد آشپزخانه نیمه‌تاریک و دهان حفره‌مانند آن زن افتاد.
این همان عطری بود که آن زن استفاده کرده بود؛ اما در این موقعیت، موضوع چندان مهم به نظر نمی‌رسید.
وینستون گفت: «عطر هم!»
– بله عزیزم‌، عطر هم.
کار بعدی من می‌دانی چیست‌؟
می‌خواهم یک لباس واقعی زنانه تهیه کنم و به‌جای این شلوار لعنتی بپوشم.
می‌خواهم جوراب ابریشمی و کفش پاشنه‌بلند بپوشم!
در این اتاق می‌خواهم یک زن باشم، نه یک رفیق حزبی.
بعد لباسشان‌ را درآوردند و روی تختی که از چوب ماهاگونی بود، پریدند.
وینستون برای نخستین بار بود که جلوی جولیا لخت می‌شد.
از بدن لاغر و تکیده خود با آن رگ‌های متورم قوزک پا، شرم داشت.
ملافه‌ای وجود نداشت، فقط پتویی نخ‌نما و نرم برروی تخت افتاده بود.
تختخواب بزرگ و فنری باعث تعجب آنها شده بود.
جولیا گفت: «حتما این تخت پر از شپش است، ولی چه اهمیت دارد؟»
آن روزها غیراز خانه‌های کارگری در هیچ جا تخت دونفره پیدا نمی‌شد.
وینستون در زمان بچگی گاهی روی چنین تخت‌هایی خوابیده بود، ولی جولیا تا جایی که به یاد داشت، هرگز چنین چیزی را تجربه نکرده بود.
آن دو بلافاصله برای مدت کوتاهی به خواب رفتند.
وقتی وینستون بیدار شد، عقربه‌های ساعت نزدیک نه بود.
ازآنجاکه جولیا سرش‌ را روی دست او گذاشته و به خواب رفته بود، از جایش‌ تکان نخورد.
بیشتر آرایش صورتش‌ به بالش و یا به صورت وینستون مالیده شده بود.
ولی باقیمانده آن هنوز گونه‌هایش‌ را زیباتر جلوه می‌داد.
اشعه طلایی خورشید هنگام غروب به پایین تخت افتاده بود و بخاری دیواری را روشن کرده بود.
ظرف آب روی بخاری به سرعت می‌جوشید.
زن تنومند دیگر در حیاط آواز نمی‌خواند، اما فریاد بچه‌ها از خیابان به گوش می‌رسید.
وینستون در این فکر بود که آیا در گذشته‌های دور برای مردم عادی بوده که مثلا در خنکای یک شب تابستانی، مرد و زنی مانند آنها با هم در تختی بخوابند، درباره چیزهایی که دوست دارند با هم صحبت کنند، هیچ اجباری به بلندشدن نداشته باشند، راحت دراز بکشند و به صداهای بیرون گوش کنند.
یقین داشت در هیچ دوره‌ای این کار عادی نبوده است.
جولیا بیدار شد و چشمانش‌ را مالید و بعد روی آرنج تکیه داد تا نگاهی به اجاق جلوی بخاری بیندازد.
جولیا گفت: «نصف آب بخار شده، من الان بلند می‌شوم و تا یک دقیقه دیگر قهوه درست می‌کنم.
یک ساعت وقت داریم.
در آپارتمان‌های شما چه ساعتی چراغها را خاموش می‌کنند؟»
– یازده و نیم.
– در خوابگاه ما ساعت یازده.
آدم مجبور است قبل‌از این ساعت خودش را به آنجا برساند؛ چون… هی!
گم شو حیوان کثافت!
جولیا ناگهان برگشت و از زیر تخت لنگه‌کفشی برداشت و با حرکتی پسرانه، محکم به گوشه اتاق پرت کرد.
حرکتش‌ درست شبیه پرت‌کردن لغت‌نامه به‌سمت گلدشتاین بود که یک روز صبح در وزارتخانه و در جریان مراسم دو دقیقه ابراز تنفر انجام داده بود.
وینستون با تعجب گفت: «چی بود؟»
– یک موش.
سرش‌ را از تخت‌کوب پایین دیوار بیرون آورده بود
آنجا یک سوراخ هست.
ولی من حسابی ترساندمش‌.
وینستون آهسته گفت: «موش!
توی این اتاق!»
جولیا که دوباره دراز می‌کشید با بی‌تفاوتی گفت: «آنها همه جا هستند، گاهی توی آشپزخانه خوابگاه هم پیداشان‌ می‌شود.
بعضی مناطق لندن از موش موج می‌زند.
می‌دانستی آنها به بچه‌ها حمله می‌کنند؟
آره.
در بعضی از خیابان‌ها هیچ زنی جرات نمی‌کند دو دقیقه بچه کوچکش‌ را تنها بگذارد.
نوعی موش بزرگ قهوه‌ای است که این کار را می‌کند.
بدتر از همه اینکه این حیوان‌ها…»
وینستون که چشم‌هایش‌ را کاملا بسته بود، گفت: «لطفا ادامه نده.»
– آخ، عزیزم‌!
رنگت‌ کاملا پریده.
موضوع چیه‌؟
آنها باعث میشوند حالت‌ بد شود؟
– بیشتر از هر چیز وحشتناکی در این دنیا… یک موش!
جولیا او را محکم در آغوش گرفت تا با گرمای بدنش‌ او را مطمئن سازد که در امان است.
وینستون نتوانست بلافاصله چشم‌هایش‌ را باز کند.
برای چند لحظه احساس می‌کرد هنوز در کابوسی است که در تمام طول زندگیش‌ هر چند وقت یک بار به سراغش‌ می‌آمد.
همیشه هم یکسان بود.
خود را می‌دید که روبروی دیواری از تاریکی ایستاده و در سمت دیگر دیوار چیزی ترسناک که دیدناش‌ غیرقابل‌تحمل بود.
همیشه عمیق‌ترین احساسی که در این کابوس داشت، خودفریبی بود.
زیرا او در واقع خودش می‌دانست که آن طرف دیوار چیست‌.
با کوششی جانانه، چنانکه گویی می‌خواهد بخشی از مغزش‌ را جدا کند، موفق می‌شد آن چیز را به معرض روشنایی بیاورد.
همیشه بدون کشف این که آن چیز چه بود، از خواب می‌پرید ولی هر چه بود به حرف‌هایی که جولیا می‌زد و وینستون آن را قطع کرد، مربوط می‌شد.
وینستون گفت: «متاسفم‌.
چیزی نیست.
فقط من از موش‌ها خوشم‌ نمی‌آید.
همین و بس.»
– نگران نباش، عزیزم‌، دیگر نمی‌گذارم این حیوان‌های کثیف اینجا رفت‌وآمد کنند.
قبل‌از رفتن، سوراخ را با گونی پر می‌کنم و دفعه بعد که آمدیم کمی گچ با خودم می‌آورم و حسابی جلوی سوراخ را می‌بندم.
وینستون کمی آرام گرفت و سعی کرد آن لحظه ترسناک را فراموش کند.
با حالتی شرمگین برخاست و به بالای تخت تکیه داد.
جولیا از تخت پایین آمد، لباسش‌ را پوشید و قهوه درست کرد.
بوی قهوه چنان قوی بود که آنها از ترس آنکه مبادا توجه دیگران را جلب کند و موجب کنجکاوی آنان گردد، پنجره را بستند.
بهتر از بوی قهوه، مزه آن بود که با شکر مزه‌ای ملایم و خوش‌طعم به خود گرفته بود.
وینستون بعداز سال‌ها استفاده از قند، تقریبا مزه شکر را فراموش کرده بود.
جولیا درحالی‌که دستش‌ در جیبش‌ بود و در دست دیگر نان و مربا را گرفته بود، دور اتاق می‌چرخید و با بی‌تفاوتی به قفسه کتاب نگاه می‌کرد، درباره بهترین راه تعمیر میز تاشو حرف می‌زد، روی صندلی راحتی پهن می‌شد تا راحتی آن را امتحان کند و برای سرگرمی ساعت روی پیش‌بخاری را وارسی می‌کرد.
بلور کاغذنگه‌دار را برروی تخت آورد تا آن را از نزدیک و در روشنایی ببیند.
وینستون که باز هم مجذوب درخشش و صافی سطح تکه بلور شده بود، آن را از دست جولیا گرفت.
جولیا گفت: «این چیه‌، می‌دونی؟»
– فکر نمی‌کنم چیز خاصی باشد.
منظورم‌ این است که فکر نمی‌کنم هیچ استفاده‌ای داشته باشد.
من هم از همین خصوصیتاش‌ خوشم‌ می‌آید.
جزء کوچکی از تاریخ است که فراموش کرده اند تغییرش‌ دهند.
پیامی از صد سال پیش، البته اگر کسی بداند که چه‌طور باید آن را بخواند.
بعد جولیا به تابلوی قلمکاری روی دیوار اشاره کرد و گفت: «و آن عکس که آنجاست‌ چه‌طور؟
آن هم برای صد سال پیش است؟»
– بیشتر.
به جرات می‌توانم بگویم دویست سال پیش.
نمی‌توان گفت.
این روزها فهمیدن قدمت اجناس کار مشکلی است.
جولیا به‌سمت تابلو رفت تا به آن نگاهی بیندازد.
با پایش‌ به تخته‌کوب زیر تابلو ضربه‌ای زد و گفت: «آن جانور از اینجا سرش‌ را بیرون آورد.»
و بعد ادامه داد: «اینجا کجاست‌؟
من آن را قبلا جایی ندیده ام.»
– این یک کلیسا است، یا حداقل قبلا بوده.
اسماش‌ کلیسای سنت‌کلمنتس‌دین بوده.
قطعه شعر مربوط به آن را که از آقای چارینگتون آموخته بود به یاد آورد و با حالتی تقریبا حسرت‌زده خواند: «ناقوس‌های سنت‌کلمنتس چی میگن، پرتقال‌ها و لیموها دراومدن!»
در کمال تعجب دید که جولیا بقیه آن را می‌خواند:
ناقوس‌های سنت‌مارتین چی میگن، به من سه فارتینگ بدهکاری‌!
ناقوس‌های الدبیلی چی میگن، پول من و کی تو بهم‌ پس می‌دی؟
– یادم‌ نیست ادامهاش‌ چه‌طوری بود.
ولی یادم‌ه‌ آخراش‌ می‌گفت: این هم شمعی که راهت‌ و به‌سوی تخت روشن می‌کنه، این هم ساطوری که سرت‌ و قطع می‌کنه
این شعر مانند دو نیمه یک اسم رمز بود.
اما بعداز آن که می‌گفت: «ناقوس‌های الدبیلی چی میگن.»
باید یک خط دیگر هم می‌بود.
شاید اگر آقای چارینگتون خوب فکر می‌کرد، می‌توانست در گوشه‌ای از ذهنش‌ آن را پیدا کند.
وینستون پرسید: «چه کسی این شعر را به تو یاد داد؟»
– پدربزرگم‌.
وقتی دختر کوچکی بودم، او عادت داشت این شعر را برای من بخواند.
زمانی‌که هشت‌ساله بودم او سربه‌نیست شد.
بعد خیلی ناگهانی گفت: «من نمی‌دانم لیمو چیست‌، پرتقال را دیده ام، یک نوع میوه گرد زردرنگی است با پوست کلفت.»
وینستون گفت: «من لیمو را یاد دارم.
سال‌های دهه پنجاه خیلی زیاد بود.
لیمو آن‌قدر ترش است که با بوییدن آن، آب دهان آدم راه می‌افتد.»
جولیا گفت: «شرط می‌بندم پشت این قاب پر از شپش است.
یک روز می‌آورمش‌ پایین و حسابی تمیزش‌ می‌کنم.
فکر کنم دیگر وقت رفتن باشد.
باید آرایشم‌ را پاک کنم.
چه بد!
باید جای روژلب را از روی صورت تو هم پاک کنم.»
وینستون چند دقیقه دیگر هم خوابید.
اتاق داشت تاریک می‌شد.
به‌طرف نور برگشت و مشغول تماشای بلور کاغذنگه‌دار شد.
جذابیت فوق‌العاده بلور به‌خاطر قطعه مرجانی درون آن نبود، بلکه سطح داخلی بلور به تنهایی گیرایی خاصی داشت.
باوجود چنان ضخامت و عمق، باز هم مانند هوا شفاف بود.
گویی سطح روی بلور طاق آسمان بود که دنیای کوچکی را به‌همراه جو اطراف آن در خود محصور کرده بود.
احساس می‌کرد می‌تواند به‌درون آن سفر کند و یا فکر می‌کرد با همه اشیای این اتاق اعم‌از تخت، میز تاشو، ساعت، تابلوی قلمزنی و خود بلور در درون آن جای گرفته است.
بلور مانند همان اتاقی بود که در آن بود و مرجان هم، زندگی او و جولیا بود که مانند قلبی در درون کریستال جاودانگی یافته بود.
سایم ناپدید شده بود.
یک روز صبح سر کارش‌ حاضر نشد؛ عده‌ای مردم بی‌خیال درباره غیبت او چیزهایی گفتند.
روز بعد هیچ کس از او حرفی نمی‌زد.
روز سوم وینستون به راهروی بخش اسناد رفت تا به تابلوی اعلانات نگاهی کند.
یکی از اعلان‌ها شامل فهرستی چاپی از اسامی اعضای کمیته شطرنج بود که سایم نیز در آن عضویت داشت.
فهرست درست مانند قبل بود، هیچ چیز توجه را جلب نمی‌کرد.
فقط یک نام در پایین فهرست کم بود.
همین کافی بود.
سایم دیگر وجود نداشت؛ او هرگز وجود نداشت.
هوا به شدت گرم بود.
در هزار توی وزارتخانه، اتاق‌های بدون پنجره که مجهز به سیستم تهویه بودند، درجه حرارت طبیعی خود را حفظ می‌کردند، اما پیاده‌روی در خیابان‌ها، کف پاها را می‌سوزاند و بوی ناراحت‌کننده درون متروها عذاب‌آور بود.
تدارکات هفته ابراز تنفر در حال اجرا بود و کارکنان تمام وزارتخانه‌ها اضافه‌کاری می‌کردند.
راه‌پیمایی‌ها، جلسات، رژه‌های نظامی، سخنرانی‌ها مجسمه‌های مومی نمایش، برنامه‌های صفحه سخنگو و نمایش فیلم، همه باید سازمان می‌یافت؛ باید جایگاه‌ها بر پا می‌شدند، تمثال‌ها و مجسمه‌ها ساخته می‌شدند، شعارها نوشته می‌شد، اشعار سروده می‌شد، شایعات را به جریان می‌انداختند و عکس‌ها را دستکاری می‌کردند.
واحد جولیا در بخش ادبیات داستانی، تولید داستان‌ها را متوقف کرده و مشغول تولید جزوات مربوط به فجایع بودند.
وینستون علاوه‌بر کار معمول روزانهاش‌، می‌بایست مدت زیادی را صرف بررسی نسخه‌های قبلی تایمز می‌کرد و عناوین خبری را که قرار بود در سخنرانی‌ها مورد استفاده قرار بگیرند، تغییر داده و یا به آنها شاخ و برگ بدهد.
آخر شب‌ها که خیل کارگران پرهیاهو به خیابان‌ها هجوم می‌آوردند، شهر چهره‌ای پرجنب‌وجوش می‌یافت.
بمب‌های موشکی بیشتر از همیشه به سر مردم می‌ریخت و گاهی انفجارهایی عظیم در فاصله‌های دور دیده می‌شد که هیچ کس چیزی درباره آنها نمی‌دانست و شایعات بسیاری نیز درموردشان‌ ورد زبان‌ها بود.
آهنگ جدیدی که قرار بود آواز اصلی هفته ابراز تنفر باشد( ناماش‌ «سرود تنفر» بود) ساخته شده و مدام از صفحه سخنگو پخش می‌شد.
ریتم خشن و وحشیانه آهنگ شبیه کوبیدن طبل بود و نمی‌شد نام موسیقی را بر آن گذاشت.
صدها نفر با فریاد بلند در زمینه صدای پاهایی که در حال رژه‌رفتن بودند، آواز می‌خواندند و صدایی دهشتناک ایجاد می‌کردند.
کارگرها از این شعر خوششان‌ آمده بود و در خیابان‌ها، هنگام نیمه‌شب این شعر با شعر «خیال بیهوده‌ای بود»، که هنوز مورد توجه توده مردم بود، رقابت می‌کرد.
بچه‌های پارسونز شب و روز مدام با یک شانه و یک تکه کاغذ توالت به نحوی غیرقابل‌تحمل آن را می‌نواختند.
وینستون شب‌ها پرمشغله‌تر از همیشه بود.
یگان‌های داوطلبان که توسط پارسونز سازماندهی شده بودند، مشغول آماده‌سازی خیابان برای هفته ابراز تنفر بودند.
کارهای مختلفی ازقبیل دوختن پرچم‌ها، نقاشی پوسترها، پرچم‌زدن روی سقف‌ها و ریسه‌کشی کاغذهای رنگی در عرض خیابان، ازجمله فعالیت‌های آنان بود.
پارسونز به خود می‌بالید که فقط برای عمارت پیروزی چهارصد متر نوار کاغذ رنگی را برای تزیین آماده کرده است.
حال و روز خوبی داشت و مثل یک چکاوک شاد بود.
گرمای هوا و کار بدنی زمینه‌ای فراهم کرده بود که به بهانه آن، شب‌ها شلوار کوتاه و پیراهن بی‌آستین بپوشد.
در آن واحد همه جا بود، می‌کشید، هل می‌داد، اره می‌کرد، چکش می‌زد، مرتب می‌کرد با نصیحت‌های رفیقانه به بقیه روحیه می‌داد و از بندبند وجودش‌ جریان پایان‌ناپذیر عرق بدبو بیرون می‌زد.
پوستر جدیدی به طور خلق‌الساعه در تمام لندن پدیدار شد.
زیرنویس نداشت و فقط چهره غول‌آسایی از یک سرباز اوراسیایی را به بلندی سه یا چهار متر نشان می‌داد که در حال گام برداشتن به جلو بود و در چهره مغول‌وارش‌ هیچ احساسی دیده نمی‌شد و دستش‌ روی ماشه یک مسلسل بود.
بزرگ‌نمایی پوستر با دستگاه عمق‌دهنده انجام شده بود.
از همین رو، از هر زاویه‌ای که به پوستر نگاه می‌کردی به نظر می‌رسید که سر لوله مسلسل به‌سمت تو نشانه رفته است.
تیراژ این پوستر از عکس‌های برادر بزرگ نیز پیشی می‌گرفت و آن را برروی هر نقطه خالی که گیر می‌آوردند، می‌چسباندند.
کارگران که به طور معمول نسبت‌به جنگ بی‌اعتنا بودند، با تحریک احساسات وطن‌پرستانه به شدت تهییج شده بودند.
بمب‌های موشکی نیز گویی تحت تاثیر جو عمومی قرار گرفته باشند، هر بار تعداد بیشتری از مردم را می‌کشتند.
یکی از آنها در سینما تئاتر استپنی افتاد که باعث شد جمعیتی حدود چند صد نفر درمیان ویرانه‌ها قربانی آتش شوند.
تمام مردم منطقه در مراسم تدفین که چند ساعت به طول انجامید حاضر شدند و نفرت و انزجار خود را به مسببان آن نشان دادند.
بمب دیگری در قطعه زمین بایری که بچه‌ها از آن برای بازی استفاده می‌کردند، افتاد و موجب از بین رفتن ده‌ها کودک گردید.
تظاهرات اعتراض‌آمیز دیگری نیز انجام شد.
پیکره گلدشتاین را به آتش کشیدند، صدها نسخه از پوستر سرباز اوراسیایی را نیز پاره‌پاره کردند و به آتش سپردند.
در میانه این اغتشاش، چند مغازه را غارت کردند؛ بعد شایعه شد که جاسوس‌ها با امواج بی‌سیم، بمب‌های موشکی را هدایت می‌کنند، خانه زوج سالخورده‌ای را که به داشتن اصل و نسب خارجی و ارتباط با بیگانگان متهم شده بودند، سوزاندند و خود آن دو نیز براثر خفگی از دود آتش، جان سپردند.
وینستون و جولیا هر وقت که امکان داشت به اتاق بالای مغازه آقای چارینگتون می‌رفتند و پهلو به پهلو روی تخت دراز می‌کشیدند و ازفرط گرما لباس‌ها را نیز درمی‌آوردند.
دیگر از موش خبری نبود، ولی حشرات دراثر گرما چندبرابر شده بودند.
اما مهم نبود.
کثیف یا تمیز، اتاق، بهشت آنها بود.
به‌محض ورود به آنجا با فلفلی که از بازار سیاه می‌خریدند، همه جا را آغشته می‌کردند.
با بدن عریان و عرق‌کرده مدتی به هم مشغول می‌شدند.
بعد با خستگی می‌خوابیدند و وقتی بیدار می‌شدند حشرات و سوسک‌ها را می‌دیدند که برای حمله متقابل آماده می‌شوند.
در طول ماه ژوئن دیدارهای آنها به چهار، پنج، شش و هفت بار رسید.
وینستون عادت نوشیدن جین را کنار گذاشته بود.
انگار دیگر به آن نیاز نداشت.
چاق شده بود و زخم واریسش‌ تا حدودی بهبود یافته و فقط لکه‌های قهوه‌ای‌رنگ از آن در بالای قوزک بر جای مانده بود.
حمله‌های سرفه صبحگاهی نیز متوقف شده بود.
دیگر زندگی غیرقابل‌تحمل نبود، وینستون دیگر علاقه‌ای به ناسزا گفتن با صدای بلند و یا شکلک درآوردن جلوی صفحه سخنگو نداشت.
حالا که جایی پنهان و تقریبا مانند خانه برای خود داشتند، این مسئله که دیدارهایشان‌ نامرتب و کوتاه‌مدت بود، دیگر برایشان‌ عادی شده بود.
موضوع مهم این بود که وجود اتاق بالای مغازه، برایشان‌ ضرورت داشت.
همین‌که از وجود اتاق اطمینان داشتند، حس می‌کردند در آنجا هستند.
اتاق همچون مکانی در گذشته بود که حیوانات منقرض‌شده می‌توانستند در آن خودنمایی کنند.
وینستون آقای چارینگتون را یکی از آن حیوانات می‌دانست.
او معمولا قبل‌از رفتن به اتاق چند دقیقه‌ای می‌ایستاد و با پیرمرد صحبت می‌کرد.
پیدا بود پیرمرد خیلی به‌ندرت و یا اصلا از آنجا بیرون نمی‌رفت و از طرف دیگر تقریبا هیچ مشتری نداشت.
وجود شبح‌مانندش‌ را از مغازه تاریک و کوچک به آشپزخانه کوچک‌تر پشت مغازه می‌کشاند.
در آنجا غذای خود را آماده می‌کرد و درمیان اسباب و اثاثیهاش‌ یک گرامافون بی‌نهایت قدیمی هم بود که بلندگوی شیپوری بزرگی داشت.
معلوم بود از اینکه فرصتی برای صحبت‌کردن پیش می‌آمد، خوشحال بود.
هنگامی‌که پیرمرد با آن بینی دراز و عینک کلفت و شانه‌های خمیده در ژاکت مخمل درمیان وسایل کم‌ارزش مغازه می‌چرخید، بیشتر به مجموعه‌دارها شباهت می‌یافت تا به یک مغازه‌دار.
با نوعی اشتیاق به این یا آن تکه اجناس خردوریز اشاره می‌کرد، یک در شیشه‌ای چینی، در منقوش یک انفیه‌دان شکسته و یا یک قاب گردن‌بند، محتوی طره‌ای از موی بلند یک کودک مرده.
هیچ وقت به وینستون حتی پیشنهاد خریدن آنها را نمی‌داد.
فقط دلش‌ می‌خواست آنها را تحسین کند.
صحبت‌کردن با او همانند به صدا درآوردن یک جعبه موزیک کهنه بود.
پیرمرد هر بار قسمت‌هایی از شعرهای قدیمی را از گوشه و کنار ذهنش‌ بیرون می‌کشید.
یکی از آنها درباره بیست و چهار توکای سیاه بود، و یکی دیگر راجع‌به گاوی که شاخ‌های پیچ‌پیچ داشت، و دیگری هم درباره مرگ سینه‌سرخ بیچاره.
هر بار که شعری به یاد می‌آورد با لبخندی پوزش‌خواهانه به وینستون می‌گفت: «فکر کردم باید برایتان‌ جالب باشد.»
ولی هرگز نمی‌توانست بیش از چند خط از هر شعر را به یاد بیاورد.
وینستون و جولیا، هر دو می‌دانستند و همواره در یادشان‌ بود، که این وضع نمی‌تواند مدت زیادی دوام بیاورد.
گاهی‌وقت‌ها نزدیکی مرگ را به طور ملموس، درست مانند تختی که در آن می‌خوابیدند حس می‌کردند، و با هیجانی ناشی از یاس به یکدیگر می‌چسبیدند، مانند آدم‌های نفرین‌شده‌ای که به آخرین دقایق لذتبخش زندگیشان‌ چنگ می‌زنند.
گاهی‌اوقات نیز همه چیز برایشان‌ مطمئن و ابدی به نظر می‌رسید تا زمانی‌که در این اتاق بودند، هر دو احساس می‌کردند هیچ آسیبی به آنها نخواهد رسید.
رسیدن به آنجا سخت و خطرناک بود، اما خود اتاق پناگاهی امن بود.
درست مانند وقتی که وینستون به بلور کاغذنگه‌دار خیره می‌شد و احساس می‌کرد که می‌توان به‌درون دنیای شیشه‌ای آن رفت و در آن هنگام، زمان متوقف خواهد ماند.
اغلب خود را با رویای فرار سرگرم می‌کردند.
آنها می‌توانستند رابطه پنهانی خود را به همین صورت ادامه دهند و در تمام عمر خوشبختی پایان‌ناپذیری داشته باشند.
همچنین ممکن بود با مرگ کاترین با نقشه‌ای ماهرانه موفق می‌شدند با یکدیگر ازدواج کنند.
یا می‌توانستند با هم خودکشی کنند.
یا ناپدید شوند، تغییر شکل دهند، لهجه کارگری را بیاموزند، در یک کارخانه کار پیدا کنند و به طور ناشناس در کوچه پس‌کوچه‌ها زندگی کنند.
هر دو می‌دانستند که این فکرها خیالاتی واهی هستند.
در واقع هیچ راه فراری وجود نداشت.
تنها فکر عملی، خودکشی بود که آن هم مورد نظر هیچ‌یک از آنها نبود.
همان‌گونه که تاوقتی هوا هست، نفس می‌کشیم، دل سپردن به لحظه‌لحظه این زندگی که به آینده آن امیدی نبود، غریزه‌ای شکست‌ناپذیر می‌نمود.
گاهی هم درباره شرکت در فعالیت‌های ضدحزب صحبت می‌کردند، ولی نمی‌دانستند چگونه باید قدم اول را برداشت.
حتی اگر انجمن افسانه‌ای برادری واقعا وجود داشت، مشکل پیوستن به آن باقی بود.
وینستون درباره رابطه عجیبی که بین او و ابراین وجود داشت، یا به نظر می‌آمد وجود دارد، با جولیا صحبت کرد و اینکه گاهی تحت تاثیر تمایل شدیدی می‌خواهد نزد ابراین برود و به او بگوید من دشمن حزب هستم و از او کمک بخواهد.
جولیا هم در کمال تعجب از نسنجیده‌بودن این کار صحبتی نکرد.
او عادت داشت از روی چهره مردم درباره آنها قضاوت کند، بنابراین هنگامی‌که وینستون یک برق نگاه ابراین را برای تشخیص قابل‌اعتمادبودن او کافی می‌دانست، در نظر او هم امری طبیعی جلوه می‌کرد.
به‌علاوه برای او مسلم بود که همه، یا دست‌کم بیشتر افراد، به طور پنهانی از حزب متنفرند‌ و اگر بدانند زیر پا گذاشتن قوانین برای آنها خطری ندارد، حتما این کار را خواهند کرد.
اما وجود یا امکان وجود تشکیلاتی برای نیروهای مخالف را باور نمی‌کرد.
به نظر جولیا داستان‌هایی هم که راجع‌به گلدشتاین و ارتش مخفی او می‌گفتند، فقط مهمل‌بافی‌هایی بود که حزب برای مقاصد خود درست کرده بود و همه باید وانمود می‌کردند که به آن باور دارند.
بارها و بارها در راهپیمایی‌ها و تظاهرات‌های حزب او با آخرین توان خود فریاد زده و خواهان اعدام کسانی شده که نه نامشان‌ را قبلا شنیده و نه حتی ذره‌ای از اتهاماتی را که به آنان نسبت می‌دادند، باور کرده بود.
در جریان برگزاری دادگاه‌های عمومی همیشه جزو گروه منتخب انجمن جوانان بود که مسئولیت حفاظت از محل دادگاه را از صبح تا شب بر عهده می‌گرفتند و در زمان تنفس بین جلسات فریاد «مرگ بر خائنین» سرمی‌داد!
در جریان مراسم دو دقیقه ابراز تنفر، همیشه کسی بود که از همه بیشتر به گلدشتاین ناسزا می‌گفت.
با اینکه تصور او درباره اینکه گلدشتاین کیست‌ و چه افکاری دارد، بسیار مبهم بود.
او از نسل بعداز انقلاب بود و جوان‌تر از آن بود که چیزی از مبارزات عقیدتی دهه پنجاه و شصت به یاد داشته باشد.
چیزی به نام جنبش مستقل سیاسی در تصور او نمی‌گنجید؛ و در هر حال، حزب شکست‌ناپذیر بود.
همیشه وجود داشت و همیشه هم به همان حالت باقی می‌ماند.
تنها راه مبارزه برعلیه آن زیر پا گذاشتن پنهانی قوانین، یا در نهایت اعمال خشونت‌آمیز فردی، مانند کشتن افراد و یا منفجرکردن جایی بود.
از بعضی جهات او بسیار تیزهوش‌تر از وینستون و کمتر مستعد پذیرفتن تبلیغات حزب بود.
یک بار که وینستون درباره جنگ با اوراسیا صحبت می‌کرد، جولیا با ذکر صریح این نکته که به نظر او جنگ با اوراسیا حقیقت ندارد، وینستون را متعجب کرد.
او معتقد بود، بمب‌هایی که هر روز نقاطی از لندن را به آتش می‌کشیدند، توسط خود دولت اوشنیا و فقط به منظور تداوم ترس و وحشت در مردم بر سر آنان ریخته می‌شد.
این فکر در واقع هرگز به فکر وینستون خطور نکرده بود.
جولیا گفت که در جریان مراسم دو دقیقه ابراز تنفر روزانه، مشکل‌ترین کاری که باید بکند این است که جلوی خندهاش‌ را بگیرد و این سخن او نوعی حسادت در وینستون برانگیخت.
اما درمورد تعالیم حزبی او فقط زمانی دچار تردید می‌شد که موضوع به نحوی با زندگی خصوصی خودش ارتباط پیدا می‌کرد.
اغلب حاضر بود اسطوره‌سازی رسمی حزب را بپذیرد، چون تفاوت بین حقیقت و دروغ برایش‌ چندان مهم نبود.
برای مثال، طبق چیزی که در مدرسه به او آموخته بودند، قبول داشت که حزب هواپیما را اختراع کرده است( در دوران مدرسه وینستون در اواخر دهه پنجاه، آن‌گونه که خود به یاد داشت، حزب تنها مدعی اختراع هلیکوپتر بود؛ ده دوازده سال بعد، در دوران مدرسه جولیا، این ادعا درمورد هواپیما تکرار شد؛ یک نسل دیگر حتما ادعای اختراع موتور بخار را مطرح می‌کرد.).
و هنگامی‌که وینستون برایش‌ توضیح داد که هواپیما قبل‌از تولد خود او و چند سال قبل‌از انقلاب وجود داشته است، به نظرش‌ موضوع چندان جالبی نیامد.
بالاخره چه اهمیت داشت که چه کسی هواپیما را اختراع کرده است؟
وینستون هنگامی‌که به طور اتفاقی درطی صحبت‌های جولیا دریافت که او اصلا به یاد ندارد که چهار سال پیش اوشنیا با ایستاسیا می‌جنگیده و با اوراسیا در صلح بوده است، واقعا یکه خورد.
او درعین‌حال که کل مسئله جنگ را غیرواقعی می‌دانست؛ گویا حتی به این مسئله هم توجه نکرده که نام دشمن تغییر کرده بود و با بی‌توجهی می‌گفت: «من فکر می‌کردم همیشه با اوراسیا در جنگ بوده ایم.»
این موضوع کمی باعث ترس وینستون شد.
اختراع هواپیما به سال‌ها قبل‌از تولد جولیا مربوط می‌شد، اما تغییر موضع درمورد جنگ چهار سال پیش رخ داده بود، یعنی زمانی‌که او کاملا بالغ بود.
او درمورد این مطلب حدود یک‌ربع با جولیا بحث کرد.
سرانجام موفق شد حافظه او را به کار بیندازد تا جایی که به طور مبهم به یاد آورد که زمانی ایستاسیا دشمن آنها بود و نه اوراسیا.
اما باز هم موضوع به نظرش‌ خیلی مهم نبود.
با بی‌صبری می‌گفت: «چه اهمیتی داره؟
فقط یک جنگ مزخرف بعداز یکی دیگر شروع می‌شود.
و همه می‌دانند که همه اخبار دروغ است.»
گاهی درباره بخش اسناد و دستکاری‌های گسترده‌ای که در آنجا انجام می‌داد برای جولیا سخن می‌گفت.
ولی چنین چیزهایی او را شوکه نمی‌کرد.
او احساس نمی‌کرد اگر باور کند همه دروغ‌ها راست هستند، چه ورطه خطرناکی در انتظار اوست‌.
وینستون درباره جونز، آرونسن و رادرفورد برایش‌ توضیح داد و قضیه کاغذ مچاله‌شده‌ای را که دربین روزنامه‌ها یافته بود، بیان کرد.
باز هم تاثیر زیادی بر جولیا نگذاشت.
در واقع ابتدا او متوجه نکته مهم مسئله نشد.
جولیا گفت: «آنها دوستان تو بودند؟»
– نه من هیچ وقت آنها را نمی‌شناختم.
آنها اعضای رده‌بالای حزب بودند.
درضمن خیلی هم از من بزرگ‌تر بودند.
آنها به نسل قبل‌از انقلاب، تعلق داشتند.
من فقط آنها را دیده بودم.
– پس چه چیز باعث نگرانی تو می‌شود؟
مردم که همیشه کشته می‌شوند، این‌طور نیست؟
وینستون سعی کرد به او بفهماند: «این یک مورد استثنایی بود.
فقط مسئله این نبود که کسی کشته می‌شود.
تو قبول داری گذشته که شامل دیروز هم می‌شود، در واقع پایان یافته است؟
اگر جایی اثری از آن باقی مانده باشد فقط به صورت جسمی خشک و بی‌روح می‌تواند باشد و نمی‌شود هیچ کلمه‌ای به آن نسبت داد، درست مثل همین بلور.
در حقیقت ما الان چیزی درباره انقلاب و سال‌های قبل‌از آن نمی‌دانیم.
همه سندها و گزارش‌ها یا تحریف یا نابود شده، همه کتاب‌ها بازنویسی شده، تصاویر دوباره نقاشی شده، ساختمان‌ها، خیابان‌ها، مجسمه‌ها تغییر نام پیدا کرده اند و همه تاریخ‌ها عوض شده اند و این جریان روز به روز و دقیقه به دقیقه ادامه دارد.
تاریخ متوقف شده.
تنها چیزی که وجود دارد، زمان حال پایان‌ناپذیر است که در آن همیشه حق به جانب حزب است.
البته من می‌دانم که گذشته دستکاری شده، ولی باوجوداینکه خودم این تحریف را انجام می‌دادم، هیچ وقت قادر به اثبات آن نیستم.
بعداز انجام کار، هیچ مدرکی باقی گذاشته نمی‌شد.
تنها مدرک، در ذهن من است و من مطمئن نیستم سایر مردم هم خاطرات مشترکی با من دارند یا نه.
در تمام طول زندگیام‌ فقط در آن یک مورد بود که سال‌ها بعداز وقوع حادثه، یک مدرک واقعی و عینی داشتم.»
– این چه فایده‌ای داشت؟
– فایده‌ای نداشت، چون من چند دقیقه بعد آن را دور انداختم.
ولی اگر امروز همان حادثه تکرار شود، حتما نگهش‌ می‌دارم.
جولیا گفت: «ولی من نگه نمی‌دارمش‌.
من حاضرم‌ خطر کنم؛ اما برای چیزی که ارزش خطرکردن را داشته باشد، نه یک تکه روزنامه کهنه.
حتی اگر آن را نگه می‌داشتی می‌توانستی با آن چه کار کنی؟»
– شاید هیچ کار.
اما آن یک مدرک بود.
اگر به فرض من شهامت نشان‌دادن آن را به چند نفر داشتم، ممکن بود اینجا و آنجا باعث ایجاد تردیدهایی شود.
من تصور نمی‌کنم ما موفق به تغییردادن چیزی در دوران زندگی خودمان شویم.
ولی آدم می‌تواند تصور کند که هسته‌های اولیه مقاومت در بعضی جاها تشکیل می‌شود.
گروه‌های کوچکی از مردم با هم متحد می‌شوند و کم‌کم رشد می‌کنند و حتی ممکن است بتوانند شواهد معدودی را هم جمع کنند، تا نسل بعدی بتوانند بفهمند کار ما به کجا رسیده.
عزیزم‌، من به نسل بعدی علاقه‌ای ندارم.
من به خودمان فکر می‌کنم.
وینستون گفت: «تو فقط از کمر به پایین عصیان‌گری‌.»
جولیا که از این بذله‌گویی او خوشش‌ آمد، دستش‌ را با لطف به دور او حلقه کرد.
جولیا کوچک‌ترین علاقه‌ای به نتایج نظریات حزب نداشت.
هرگاه وینستون شروع به صحبت درباره اصول اینگسوس و دوگانه‌باوری می‌کرد و از تغییرناپذیری گذشته و نفی واقعیت عینی و استفاده از کلمات زبان نوین سخن می‌گفت، جولیا کسل و خسته می‌شد و می‌گفت که هیچ‌گاه به این‌طور مسائل توجهی نداشته است.
آدم وقتی می‌داند که همه این حرف‌ها مهمل است، چرا باید به‌خاطر آنها خود را نگران کند؟
او می‌دانست کی وقت خنده است و کی وقت تعجب و همین کافی بود.
اگر وینستون به صحبت درباره این مسائل ادامه می‌داد، او بنابه عادت ناراحت‌کننده‌ای که داشت، خوابش‌ می‌برد.
از آن دسته آدم‌هایی بود که در هر ساعت و هر شرایطی می‌توانست بخوابد.
طی صحبت با جولیا، وینستون دریافت که تا چه حد ساده است که آدم خود را راست‌کردار و پایبند به عقاید مرسوم نشان دهد و درعین‌حال، حتی نداند منظور از این کلمات چیست‌.
از قرار معلوم جهان‌بینی حزب را به کسانی که خود قادر به درک جهان نبودند به خوبی می‌شد تحمیل کرد.
امکان داشت آنها را وادار کنند تا فجیع‌ترین حالت‌های نقض واقعیت را نیز بپذیرند، زیرا آنها به زشتی کاری که از آنان خواسته می‌شد، پی نمی‌بردند و آن‌قدر به رویدادهای اجتماعی علاقمند نبودند که به آنچه اتفاق می‌افتاد اهمیت بدهند.
حفظ تعادل آنها به‌واسطه همین فقدان درک امکان‌پذیر بود.
آنها هر چه را که به خوردشان‌ می‌دادند می‌بلعیدند، و آنچه که بلعیده بودند آسیبی به آنها نمی‌رسانید، زیرا ته‌مانده‌ای از خود به جا نمی‌گذاشت.
درست همان‌گونه که دانه غله، ممکن است بدون هضم‌شدن از بدن پرنده‌ای خارج شود.
بالاخره اتفاق افتاد.
پیامی که منتظراش‌ بود رسید.
گویی در تمام طول زندگی در انتظار روی‌دادن این حادثه بود.
در حال عبور از راهروی طولانی وزارتخانه بود و تقریبا به همان نقطه‌ای رسیده بود که جولیا پیامش‌ را در کف دست او گذاشته بود.
در این موقع احساس کرد فردی تنومندتر از او پشت‌سرش‌ در حال حرکت است.
آن شخص هرکه بود سرفه کوتاهی کرد که نشانه تمایل وی به شروع صحبت بود.
وینستون بی‌مقدمه ایستاد و برگشت.
آن شخص ابراین بود.
سرانجام با یکدیگر روبرو شدند و وینستون فقط می‌خواست فرار کند.
قلبش‌ به شدت می‌تپید.
قادر به صحبت‌کردن نبود.
ولی ابراین در همان مسیر به راهش‌ ادامه داد و دوستانه دستی بر بازوی وینستون گذاشت، به‌طوری‌که شانه به شانه هم پیش می‌رفتند.
او به نحو عجیبی بانزاکت و رسمی صحبت می‌کرد و این خصیصه، او را از اکثریت اعضای رده‌بالای حزب متمایز می‌کرد.
او گفت: «امیدوار بودم فرصتی پیدا کنم تا با شما صحبت کنم، چند روز پیش یکی از مقالات زبان نوین شما را در تایمز می‌خواندم.
فکر می‌کنم از نظر علمی به زبان نوین علاقه دارید، درسته‌؟»
وینستون تا حدودی تسلط بر خود را بازیافت و گفت: «تقریبا علمی.
من فقط یک تازه‌کار هستم.
رشته من این نیست.
هرگز با ساخت این زبان به طور حقیقی سروکار نداشته ام.»
ابراین گفت: «اما مقاله را با دقت و ظرافت زیادی نوشته بودید.
این فقط عقیده شخص من نیست.
اخیرا با یکی از دوستان شما که قطعا متخصص این رشته است، صحبت می‌کردم.
اسمش‌ الان یادم‌ نیست.»
مجددا قلب وینستون به طور دردناکی به هیجان آمد.
بعید بود منظور او کسی دیگر به‌جز سایم باشد.
اما سایم هم مرده و حذف شده بود.
یک «ناموجود».
هرگونه اشاره مشخص به او، خطر مرگ را به همراه داشت.
پیدا بود منظور او از این حرف، علامت یا کلمه رمز خاصی است.
اگر کوچکترین جرم فکری را مرتکب می‌شد، هر دوشان‌ به‌عنوان شریک جرم محسوب می‌شدند.
هر دو در حال قدم‌زدن به‌طرف انتهای راهرو بودند، اما در این لحظه ابراین توقف کرد.
با ژست مخصوص دوستانه و آرامش‌بخش همیشگی، عینکش‌ را برروی بینی جابه‌جا کرد و سپس ادامه داد:
– در واقع چیزی که می‌خواهم بگویم این است که شما در مقالهتان‌ از دو کلمه منسوخ استفاده کرده اید.
اما این کلمات در همین اواخر منسوخ شده اند.
آیا شما چاپ دهم لغت‌نامه زبان نوین را دیده اید؟
وینستون گفت: «نه، فکر نمی‌کنم تا به حال چاپ شده باشد.
ما در بخش اسناد هنوز از چاپ نهم استفاده می‌کنیم.»
– فکر می‌کنم قرار نیست تا چند ماه دیگر چاپ دهم منتشر شود.
اما چند جلد نمونه از آن پیشاپیش چاپ شده و در دسترس است.
خود من یک جلد دارم.
شاید بخواهید نگاهی به آن بیندازید؟
وینستون که متوجه منظور او شده بود، بلافاصله گفت: «بله، خیلی مایلم‌.»
– بعضی از تغییرات جدید بسیار ساده و صریح هستند.
یکی از نکاتی که به نظرم‌ باید برای شما جالب باشد، کاهش تعداد افعال است.
بگذارید ببینم، امکان دارد کسی را با لغت‌نامه بفرستم پیش شما؟
اما می‌ترسم مثل همیشه این‌طور کارها را فراموش کنم.
شاید بتوانید در ساعتی که برایتان‌ مناسب است به آپارتمان من بیایید و آن را بگیرید؟
صبر کنید.
اجازه دهید آدرسم‌ را به شما بدهم.
آنها جلوی یکی از صفحه‌های سخنگو ایستاده بودند.
ابراین بی‌هوا دست به جیب‌هایش‌ برد و دفترچه یادداشتی با جلد چرمی و یک خودنویس طلایی بیرون آورد.
در همان حال، زیر نگاه صفحه سخنگو، شروع کرد به نوشتن آدرس.
طوری که اگر کسی در آن سوی صفحه مراقب آنها بود به راحتی می‌توانست نوشته را بخواند.
سپس کاغذ را پاره کرد و به وینستون داد.
– من معمولا شب‌ها در منزل هستم.
اگر نباشم، خدمتکارم‌ لغت‌نامه را به شما خواهد داد.
او رفت و وینستون را درحالی‌که کاغذ را در دست داشت، تنها گذاشت.
اما این بار، نیازی به پنهان‌کردن نبود.
با این وجود، وینستون آنچه را که روی کاغذ نوشته شده بود به دقت به خاطر سپرد و چند ساعت بعد همراه توده‌ای از کاغذهای دیگر داخل دخمه خاطره انداخت.
صحبت، آنها با یکدیگر حداکثر دو دقیقه طول کشیده بود.
این حادثه فقط می‌توانست یک معنا داشته باشد.
ابراین با طرح این نقشه فقط می‌خواست آدرسش‌ را به وینستون بدهد.
این کار لازم بود، زیرا دانستن محل زندگی افراد فقط با تقاضای مستقیم امکان‌پذیر بود.
در این مورد هیچ دفترچه راهنمایی وجود نداشت.
«اگر مایل به دیدن من بودید، این آدرس من است.»
این دقیقا گفته ابراین به وینستون بود.
شاید پیامی را در لغت‌نامه پنهان کرده بود.
اما به‌هرحال یک چیز مسلم بود.
توطئه‌ای که او رویااش‌ را دیده بود، وجود داشت و وینستون در حال نزدیک‌شدن به آن بود.
می‌دانست که دیر یا زود از دستور ابراین پیروی خواهد کرد.
مطمئن نبود، شاید فردا و شاید بعداز تاخیری طولانی.
رویدادی که در شرف وقوع بود، برایند جریانی بود که سال‌ها قبل شروع شده.
مرحله اول آن اندیشه‌های پنهانی و غیرارادی بود، مرحله دوم اقدام به نوشتن خاطرات روزانه بود.
او از فکر به واژه رسیده بود و اکنون در حال رسیدن از واژه به عمل بود.
آخرین مرحله اتفاقی بود که می‌بایست در وزارت عشق روی می‌داد.
او آن را پذیرفته بود.
از آغاز می‌شد خاتمه کار را دید.
اما وحشتناک بود؛ یا به تعبیر دقیق‌تر، پیش‌زمینه مرگ بود؛ مثلا کمی کمتر زنده‌بودن.
حتی هنگامی‌که با ابراین صحبت می‌کرد و معنای کلمات به‌کاررفته را می‌فهمید، بدنش‌ یخ کرده و لرزشی، وجودش‌ را فراگرفته بود.
احساس می‌کرد به رطوبت درون گور نزدیک‌تر می‌شود و این موضوع چندان هم عالی نبود، زیرا او همیشه می‌دانست که گور او کنده شده است.
وینستون با چشم‌هایی پر از اشک از خواب بیدار شد.
جولیا خواب‌آلود به‌سمت او برگشت و غرغرکنان گفت: «چی شده؟»
وینستون گفت: «خواب می‌دیدم» و بعد مکث کرد.
خوابش‌ مفصل‌تر از آن بود که در کلام بگنجد.
هم خود خواب و هم خاطره‌ای که به آن مربوط بود تا چند ثانیه پس‌از بیداری در ذهنش‌ جریان داشتند.
با چشم‌های بسته، همچنان غرق در حال‌وهوای خوابش‌، دراز کشیده بود.
رویایی گسترده و واضح بود که طی آن تمام زندگیاش‌ را مانند چشم‌اندازی در بعدازظهر تابستان پس‌از باران، به چشم دید.
تمام رویا در درون بلور مرجان‌دار روی داد، با این تفاوت که سطح شیشه‌ای آن، طاق آسمان و داخل آن همه چیز چنان شفاف و روشن بود که از ورای آن می‌شد فواصل بسیار دور را دید.
در رویایش‌ چیزی بود، در واقع حرکتی بود که مادر وینستون با دستش‌ انجام می‌داد و سی سال بعد هم، زن یهودی که در فیلم مستند، می‌خواست برای پسر کوچکش‌ بیش از آنکه بمب‌ها بر سرشان‌ بریزد، پناهگاهی درست کند، همان حرکت را مجددا انجام داد.
وینستون گفت: «می‌دانی تا این لحظه فکر می‌کردم مادرم‌ را کشته ام؟»
جولیا که هنوز خواب‌آلود بود، گفت: «چرا مادرت‌ را کشتی؟»
– من او را نکشتم.
یعنی جسما نکشتم.
در خواب آخرین صحنه‌ای را که از مادرش‌ دیده بود به یاد آورد و در لحظات بعداز بیداری خاطرات جزیی مربوط به همان صحنه در ذهنش‌ زنده شد.
خاطره‌ای بود که گویا وینستون تعمدا سال‌ها از ضمیر خودآگاهش‌ بیرون رانده بود.
دقیقا نمی‌دانست چه وقت آن صحنه اتفاق افتاده، ولی سن خودش در آن زمان حتما بیش از ده یا دوازده سال بود.
پدرش‌ مدتی قبل‌از آن تاریخ– به یاد نداشت چه مدت قبل– ناپدید شده بود.
شرایط ناراحت‌کننده و پرجاروجنجال آن زمان را خوب به یاد داشت: روزی چند بار وحشت از حمله هوایی و پناه‌بردن به ایستگاه‌های مترو؛ توده‌های آشغال که همه جا پر بود.
اعلامیه‌های ناخوانایی که در گوشه و کنار خیابان‌ها نصب می‌شد، گروه‌های خلافکار جوانان که لباس یک‌رنگ می‌پوشیدند، صف‌های طویل بیرون نانوایی‌ها، شلیک متناوب مسلسل‌ها در فاصله دور و بدتر از همه، این حقیقت که تمام مدت غذای کافی نداشتند.
یادش‌ می‌آمد که تمام بعدازظهرها به‌همراه پسرهای دیگر در سطل‌های زباله و توده‌های آشغال به‌دنبال یافتن تکه‌های برگ کلم، پوست سیب‌زمینی و حتی خرده‌ریزه‌های نان بیات می‌گشتند؛ و یا سر راه کامیون‌هایی که غذای چارپایان را حمل می‌کردند منتظر می‌شدند تا شاید هنگام ردشدن از چاله‌ها و گودال‌های جاده، دراثر تکان‌خوردن، مقداری از کنجاله‌ها بر زمین بریزد و نصیب آنها شود.
وقتی پدرش‌ ناپدید شد، مادرش‌ هیچ واکنش یا بی‌تابی شدیدی از خود نشان نداد، اما ناگهان چیزی در او تغییر کرد.
گویی کاملا روحیه خود را از دست داده بود.
حتی وینستون می‌فهمید که او در انتظار وقوع حادثه‌ای است که باید اتفاق بیفتد.
تمام کارهایی را که لازم بود انجام می‌داد، می‌پخت، می‌شست، وصله می‌زد، تخت را مرتب می‌کرد، اتاق را جارو و پیش‌بخاری را گردگیری می‌کرد و همه این کارها را خیلی آهسته و بدون هیچ حرکت اضافی که مستلزم صرف انرژی بیشتر باشد، انجام می‌داد.
مانند عروسکی چوبی که به دلخواه خود حرکت می‌کند.
انگار اندام درشت و موزونش‌، خودبه‌خود به حالت سکون برمی‌گشت.
ساعت‌ها بی‌حرکت روی تخت می‌نشست و خود را با پرستاری از خواهر کوچک وینستون که بچه‌ای دوسه‌ساله، لاغر، بیمار و فوق‌العاده ساکت و صورتش‌ از لاغری به میمون شباهت یافته بود، مشغول می‌کرد.
خیلی به‌ندرت وینستون را در آغوش می‌گرفت و مدت درازی در سکوت او را به خود می‌فشرد.
وینستون به‌رغم جوانی و خودخواهی درک می‌کرد که این موضوع به نحوی با آن حادثه ناگفته که باید روی می‌داد، مرتبط بود.
محل زندگیشان‌ را به یاد می‌آورد که اتاقی تاریک با هوای دم‌کرده و نیمی از فضای آن را یک تخت با روتختی سفید اشغال کرده بود.
یک شعله‌پخش‌کن در حفاظ جلوی آتش قرار داشت و گنجینه‌ای برای نگهداری از غذاها بود و در حیاط، لگن قهوه‌ای سفالی برای شستشو قرار داشت که مورد استفاده ساکنین چند اتاق بود.
اندام خوش‌ترکیب مادرش‌ را به یاد می‌آورد که برروی شعله‌پخش‌کن خم می‌شد و چیزی را در قابلمه‌ای به هم می‌زد.
بیش از همه گرسنگی همیشگیاش‌ و دعواهای خشونت‌آمیز هنگام غذاخوردن به یادش‌ می‌آمد.
او نق‌نق‌کنان بارها و بارها با داد و فریاد از مادرش‌، غذای بیشتر می‌خواست( حتی طنین صدایش‌ را به یاد می‌آورد که به‌دلیل دوران بلوغ ناهنجارتر شده بود و گاهی هم نعره می‌کشید) یا، با گریه و زاری سعی می‌کرد سهم بیشتری از غذا به دست آورد.
از نظر مادر مسلم بود که پسر باید بیشترین سهم را دریافت کند؛ اما هرچقدر به او بیشتر می‌داد، او باز هم بیشتر طلب می‌کرد.
سر هر وعده غذا، مادر باید به او یادآوری می‌کرد که خودخواه نباشد و به فکر خواهر کوچک و مریضش‌ هم باشد، ولی فایده‌ای نداشت.
وقتی مادر ملاقه‌ای را کنار می‌کشید، او شروع به گریه می‌کرد و با عصبانیت سعی می‌کرد قابلمه و ملاقه را از دست او بیرون بکشد و یا به بشقاب خواهرش‌ ناخنک می‌زد.
او می‌دانست که این کارهایش‌ باعث گرسنه‌ماندن آن دو نفر می‌شود، ولی نه‌تنها نمی‌توانست جلوی خود را بگیرد؛ بلکه احساس می‌کرد حق این کار را هم دارد.
گویی آشوبی که گرسنگی در شکمش‌ پدید می‌آورد این حق را به او می‌داد.
در فاصله وعده‌ها، اگر مادرش‌ مراقب نبود، مدام به گنجه کهنه غذاها دستبرد می‌زد.
یک روز سهمیه شکلات بعداز هفته‌ها، یا شاید ماه‌ها توزیع شده بود.
آن تکه کوچک شکلات را خوب به یاد می‌آورد.
یک تکه دواونسی بود( آن روزها هنوز از کلمه اونس استفاده می‌کردند) که باید بین سه نفرشان‌ تقسیم می‌شد.
ناگهان وینستون، متوجه صدای خود شد که با فریاد همه تکه شکلات را برای خود می‌خواست.
مادر از او خواست طمع‌کار نباشد.
جروبحثی طولانی، مملو از فریاد و اشک و اعتراض و چانه‌زنی، بین آن دو بارها و بارها تکرار شد.
خواهر لاغرمردنیاش‌ با دو دست به مادر چسبیده بود و درست مانند یک بچه میمون، بالای شانه مادر رفت و با چشمان درشت و اندوهگینش‌ مشغول تماشای او شد.
سرانجام مادر شکلات را به چهار قسمت کرد و سه قسمت آن را به وینستون و یک‌چهارم بقیه را به خواهرش‌ داد.
دختر کوچولو آن را گرفت و نگاه کرد، شاید اصلا نمی‌دانست که چیست‌.
وینستون یک لحظه ایستاد و او را تماشا کرد.
سپس با یک پرش ناگهانی سهم خواهرش‌ را قاپید و به‌طرف در رفت تا فرار کند.
مادرش‌ پشت‌سر او صدا زد: «وینستون، وینستون!
برگرد!
شکلات خواهرت‌ را پس بده!»
وینستون ایستاد، ولی برنگشت.
مادر با چشمانی دلواپس به او خیره شده بود.
حتی در همین زمان هم مادر داشت به آن موضوع فکر می‌کرد، نمی‌دانست چه موضوعی، که دیگر لحظه وقوعاش‌ نزدیک بود.
خواهرش‌ که فهمیده بود چیزی از او ربوده شده، گریه ضعیفی را سرداده بود.
مادرش‌ دست به دور بدن طفل انداخت و صورتش‌ را به سینه فشرد.
در آن حرکت چیزی وجود داشت که به او می‌گفت خواهرش‌ در حال مرگ است.
او برگشت و درحالی‌که شکلات دست‌هایش‌ را چسبناک کرده بود، از راه‌پله‌ها گریخت.
او دیگر هرگز مادرش‌ را ندید.
بعداز آنکه شکلات را بلعید حس کرد از خودش خجالت می‌کشد و چند ساعت در خیابان‌ها پرسه زد.
تا اینکه فشار گرسنگی او را وادار به بازگشت کرد.
هنگامی‌که به خانه برگشت، مادرش‌ ناپدید شده بود.
چنین چیزی آن زمان عادی تلقی می‌شد.
همه چیز در اتاق بود به‌جز مادر و خواهرش‌.
آنها هیچ لباسی با خود نبرده بودند و مادرش‌ حتی پالتوی خود را برنداشته بود.
تا امروز هم از مرگ مادرش‌ مطمئن نبود.
بعید نبود او را به یکی از اردوگاه‌های کار اجباری فرستاده باشند.
درمورد خواهرش‌ نیز همین‌طور.
شاید او را هم مانند خود وینستون به یکی از یتیم‌خانه‌های بچه‌های بی‌خانمان فرستاده بودند.
این یتیم‌خانه‌ها پس‌از جنگ داخلی به وجود آمده بود و به آنها «مرکز بازپروری» می‌گفتند.
یا شاید همراه مادر به اردوگاه کار فرستاده یا جایی رهایش‌ کرده بودند که بمیرد.
رویا هنوز در خاطرش‌ زنده بود، به خصوص حالت حمایت و بغل‌کردن مادر که گویی تمام معنی خواب در آن نهفته بود.
فکرش‌ به‌سمت خواب دیگری رفت که دو ماه پیش دیده بود.
درست همان‌گونه که مادرش‌ روی تخت نشسته و خواهرش‌ به او چسبیده بود، مادر را در یک کشتی در حال غرق‌شدن دید که نشسته و مسافت زیادی پایین‌تر می‌رفت، اما هنوز از میان آب‌های تیره به او نگاه می‌کرد.
او موضوع ناپدید‌شدن مادرش‌ را به جولیا گفت.
جولیا بدون اینکه چشمش‌ را باز کند چرخید و در حالت راحت‌تری قرار گرفت و با لحنی نامفهوم گفت: «فکر کنم آن روزها تو یک بچه‌خوک بدجنس بودی، همه بچه‌ها همین‌طورند‌.»
– بله، ولی نکته اصلی اینجاست‌ که…
از طرز تنفس جولیا مشخص بود که دوباره به خواب رفته است.
وینستون دلش‌ می‌خواست باز هم درباره مادرش‌ صحبت کند.
با چیزهایی که از مادرش‌ به یاد داشت، گمان نمی‌کرد او زنی غیرمعمول یا خیلی باهوش بوده باشد؛ ولی از نوعی نجابت و اصالت برخوردار بود، زیرا روش‌ها و معیارهای مخصوص به خود را داشت.
احساساتش‌ متعلق به خودش بود و وقایع بیرون تاثیری بر آن نمی‌گذاشت.
از نظر او این‌طور نبود که اگر عملی بی‌تاثیر باشد پس حتما بی‌معنی نیز خواهد بود.
اگر آدم کسی را دوست داشت، حتی اگر هیچ چیز دیگر را برای بخشیدن نداشت، باز هم محبتش‌ را به او می‌بخشید.
وقتی آخرین تکه شکلات دیگر خورده شده بود، مادر بچه را در آغوش خود گرفت.
این کار فایده‌ای نداشت، چیزی را عوض نمی‌کرد، مشکلاتی به وجود نمی‌آورد، از مرگ کودک یا خود او جلوگیری نمی‌کرد؛ اما به نظر او انجام این کار طبیعی بود.
زن پناهنده نیز در قایق، کودک را در بازوان خویش پناه داده بود، بازوانی که درمقابل گلوله‌ها، همچون برگ کاغذی بی‌تاثیر بود.
پست‌ترین کار حزب این بود که مردم را قانع می‌کرد که احساسات و هیجانات هیچ خاصیتی ندارند، غیراز اینکه آدم را از تسلط بر جهان مادی بازمی‌دارند.
وقتی کسی در چنگ حزب گرفتار می‌شد، هر آنچه را که احساس می‌کرد یا نمی‌کرد، هر کاری را انجام می‌داد یا نمی‌داد، واقعا تفاوتی نمی‌کرد.
هر طور که بود آدم نابود می‌شد و دیگر از او یا از کارهایش‌ هیچ صحبتی به میان نمی‌آمد به کلی از صفحه روزگار و تاریخ محو می‌شد.
ولی این امر برای مردم دو نسل پیش اصلا مهم نبود.
چراکه آنها درپی تغییر تاریخ نبودند.
راهنمای آنها علایق و وابستگی‌هایشان‌ بود که به آن اطمینان داشتند.
چیزی که برای آنها اهمیت داشت، روابط افراد با یکدیگر بود؛ اقدامی عاجزانه، در آغوش گرفتنی، اشکی، چند کلمه به انسانی که در حال مرگ است، اینها بود که برای آنها به خودی خود ارزشمند بود.
ناگهان به یادش‌ آمد که کارگران این وضعیت خود را حفظ کرده اند.
آنها به حزب، کشور و یا یک عقیده پایبند نبودند.
آنها نسبت‌به یکدیگر وفادار بودند.
او که قبلا کارگران را تحقیر می‌کرد و آنها را نیروهای بی‌خاصیتی می‌دانست که باید روزی سر بردارند و دنیا را از نو بسازند، برای اولین بار در زندگی، دیدش‌ نسبت‌به آنها عوض شد.
کارگرها انسانیت خود را حفظ کرده بودند.
عواطف و احساسات خود را نباخته بودند.
عواطف اولیه‌ای را که خود او مجبور بود با کوشش آگاهانه دوباره بیاموزد، آنها در خود داشتند.
در همین افکار بود که بی‌دلیل به یادش‌ آمد چند هفته پیش با دیدن دست جداشده‌ای برروی پیاده‌رو مانند یک بوته کلم، آن را با پا به جوی آب انداخته بود.
وینستون با صدای بلند گفت: «ما انسان نیستیم، کارگرها انسان هستند.»
جولیا که دوباره بیدار شده بود پرسید: «چرا نیستیم؟»
وینستون کمی فکر کرد و گفت: «تا به حال فکر کردی بهترین کار این است که تا دیر نشده از اینجا برویم و دیگر همدیگر را نبینیم؟»
– بلی عزیزم‌، چندین بار به فکرم‌ رسیده.
ولی ابدا قصد ندارم این کار را بکنم.
وینستون گفت: «ما تا حالا خیلی خوشبخت بودیم ولی این وضع نمی‌تواند برای مدتی طولانی ادامه پیدا کند.
تو جوانی‌.
سالم و بی‌گناهی‌.
اگر از افرادی مثل من دوری کنی، ممکن است پنجاه سال دیگر عمر کنی.»
نه.
من حسابی درمورداش‌ فکر کردم.
هر کاری که تو بکنی، من هم انجام می‌دهم.
این‌قدر غمگین نباش.
من مطمئنم‌ که زنده می‌مانیم.
– کسی چه می‌داند.
ممکن است شش ماه یا یک سال دیگر بتوانیم با هم باشیم.
بالاخره حتما از هم جدا می‌شویم.
متوجه هستی که چه‌قدر تنها خواهیم شد؟
هر زمانی که ما را دستگیر کنند، عملا هیچ‌کدام از ما نمی‌توانیم کاری برای دیگری انجام دهیم.
چه من اعتراف کنم و چه نکنم، آنها تو را خواهند کشت.
هیچ چیزی وجود ندارد که با انجام‌دادن آن، گفتن یا نگفتناش‌ حتی بتوانیم به اندازه پنج دقیقه مرگ تو را عقب بیندازیم.
حتی هیچ‌کدام نمی‌توانیم از زنده‌بودن یا مردن دیگری اطلاعی پیدا کنیم.
ما کاملا ناتوان می‌شویم.
تنها چیزی که اهمیت دارد این است که ما نباید به هم خیانت کنیم، اگرچه این مسئله هم کوچکترین تفاوتی را به وجود نمی‌آورد.
جولیا گفت: «اگر منظورت‌ اعتراف است، این کار را می‌کنیم.
همه همین کار را می‌کنند.
چاره دیگری نداری، چون آنها شکنجهات‌ می‌کنند.»
– منظور من اعتراف‌کردن نبود.
اعتراف خیانت نیست.
آنچه که بگویی یا انجام دهی، مطرح نیست؛ فقط احساسات مهم است.
اگر آنها بتوانند کاری کنند که من دیگر تو را دوست نداشته باشم، خیانت واقعی اتفاق افتاده.
جولیا به این موضوع فکر کرد و سرانجام گفت: «آنها نمی‌توانند این کار را بکنند.
تنها کاری که نمی‌توانند انجام دهند همین کار است.
می‌توانند آدم را وادار به گفتن همه چیز بکنند.
اما نمی‌توانند آدم را وادار کنند تا آن چیزها را باور کند.
آنها نمی‌توانند به درون آدم دسترسی پیدا کنند.»
وینستون با کمی امیدواری بیشتر گفت: «نه، کاملا درست است.
آنها نمی‌توانند به درون آدم دسترسی پیدا کنند.
اگر آدم احساس کند که انسان ماندن، حتی اگر بی‌نتیجه باشد، ارزشمند است، در واقع آنها را شکست داده است.»
او به صفحه سخنگو فکر کرد و گوش‌های تیز آن که همیشه مشغول به کار بود.
آنها شب و روز می‌توانستند جاسوسی آدم را بکنند ولی اگر آدم کلهاش‌ را به کار می‌انداخت، می‌توانست بر آنها پیشی بگیرد.
با تمام هوششان‌ آنها تا به حال نتوانسته بودند، بفهمند دیگری در چه فکری است.
شاید وقتی‌که آدم در چنگ آنها عملا اسیر بود، وضع غیراز این بود.
هیچ کس نمی‌دانست در وزارت عشق چه می‌گذرد، ولی می‌شد حدس‌هایی زد: شکنجه‌ها، داروها، ابزار پیچیده برای ثبت واکنش‌های عصبی فرد، خسته‌کردن تدریجی افراد به کمک بی‌خوابی و در انزوا نگه‌داشتن فرد و بازجویی‌های پی‌درپی.
به‌هرحال، حقایق را نمی‌شد پنهان کرد.
با بازجویی یا شکنجه می‌توانستند به حقایق دست یابند.
اما اگر هدف فرد به‌جای زنده ماندن، انسان ماندن باشد دیگر همه اینها چه تفاوت می‌کند؟
بازجویی و شکنجه نمی‌توانست احساسات آدم را تغییر دهد، زیرا اگر خودش هم می‌خواست، نمی‌توانست این کار را بکند.
آنها می‌توانستند به کوچکترین جزئیات اعمال و گفته‌ها و اندیشه‌های فرد دست پیدا کنند؛ اما باطن فرد، که عملکرداش‌ حتی برای خود او هم اسرارآمیز بود، دست‌نخورده باقی می‌ماند.
آنها این کار را کردند, بالاخره این کار را کردند.
اتاقی که آنها در میان آن ایستاده بودند، مستطیل‌شکل و با نور ملایمی روشن شده بود.
صدای صفحه سخنگو در حد زمزمه آرامی کم شده بود؛ فرش آبی تیره، چنان نرمی و ضخامتی داشت که گویی از مخمل بافته شده بود.
در انتهای اتاق، ابراین سر میزی نشسته بود که نور سبزرنگی روی آن می‌تابید و دورتادوراش‌ را توده‌ای از کاغذ فراگرفته بود.
وقتی مستخدم وینستون و جولیا را به داخل اتاق راهنمایی کرد او حتی سرش‌ را بلند نکرد.
قلب وینستون چنان تپشی داشت که نمی‌دانست آیا می‌تواند صحبت کند یا نه.
تنها فکر وینستون همین بود: آنها این کار را کردند، بالاخره این کار را کردند.
اصولا آمدن به اینجا عمل غیرعاقلانه‌ای بود، و احمقانه‌تر اینکه با هم به اینجا آمده بودند.
گرچه از راه‌های جداگانه آمده بودند و درست جلوی در خانه ابراین با یکدیگر ملاقات کردند.
ولی قدم گذاشتن به چنین جایی، خود نیاز به شهامت داشت.
به‌ندرت اتفاق می‌افتاد کسی بتواند محل اقامت اعضای رده‌بالای حزب را ببیند و یا حتی به محله‌های آنان پا بگذارد.
به طور کلی حال‌وهوای حاکم بر این مجتمع‌های عظیم مسکونی، تنوع و وسعت همه چیز، بوی ناآشنایی غذا و توتون مرغوب، بالابرهای بی‌صدا و سریع که بالا و پایین می‌رفتند، مستخدم‌هایی با جلیقه‌های سفید که این طرف و آن طرف می‌رفتند، همه چیز دلهره‌آور بود.
باوجوداینکه دلیل موجهی برای آمدنش‌ داشت، با هر قدمی که برمی‌داشت ترس دست از سرش‌ برنمی‌داشت.
ترس اینکه مبادا یکی از نگهبانان سیاه‌پوش از گوشه‌ای بیرون بیاید، مدارک او را بخواهد و بعد او را از آنجا بیرون کند.
البته مستخدم ابراین هر دوی آنها را بدون اشکال پذیرفت.
او مردی کوتاه‌قد با موهای تیره بود که جلیقه سفیدی به تن داشت.
صورتی بی‌روح و به شکل لوزی داشت و به نظر چینی می‌آمد.
راهرویی که آنها از آن عبور کردند به زیبایی فرش شده بود.
کاغذ دیواری کرم و تخته‌کوب‌های سفید و کاملا تمیز داشت.
همین امر نیز باعث دلهره می‌شد.
وینستون تا به حال ندیده بود که دیوارهای راهرویی از تماس با بدن آدم‌ها کثیف نشده باشد.
ابراین برگه‌ای در دست داشت و با علاقه در حال مطالعه آن بود.
صورتش‌ به پایین خم شده بود، طوریکه به راحتی خط بینیاش‌ را می‌دید، درعین صلابت، حاکی از هوشمندی نیز بود.
تقریبا به مدت بیست ثانیه بی‌حرکت نشسته بود.
سپس دستگاه گفته‌نگار را پیش کشید و شروع به خواندن پیامی با زبان رایج بین وزارتخانه‌ها کرد:
– موارد یک ویرگول پنج ویرگول هفت کلا تایید تمام پیشنهاد شامل مورد شش به‌اضافه دوبرابر مضحک در آستانه جرم فکری لغو تمام احداث عاقلانه مزیت در عدم تنظیم برآورد هزینه‌های جاری ماشین‌آلات کافی پایان پیام.
از جایش‌ برخاست و ازروی قالی مخملی آهسته به‌طرف آنها آمد.
با صحبت‌کردن به زبان نوین گویی اندکی از حالت رسمی او کاسته است، اما ظاهرش‌ انگار که از مزاحمت خوشش‌ نیامده باشد، عبوس‌تر از همیشه بود.
وحشتی که قبلا وینستون را فراگرفته بود با تصور ایجاد مزاحمت برای ابراین بیشتر شد.
به نظرش‌ رسید که ممکن بود تصورات او فقط اشتباهی احمقانه باشد.
زیرا در واقع او دلیل روشنی مبنی بر اینکه ابراین یک توطئه‌گر سیاسی باشد، در دست نداشت.
تنها برق نگاه در یک برخورد و گفته‌ای دوپهلو در برخورد دوم؛ علاوه بر آن، خیال مرموزی که در رویا بر او نمایان شده بود.
حتی نمی‌توانست وانمود کند که برای قرض‌گرفتن لغت‌نامه به آنجا آمده بود، زیرا در این صورت حضور جولیا هیچ توجیهی نداشت.
وقتی ابراین از جلوی صفحه سخنگو می‌گذشت گویی ناگهان فکری به خاطرش‌ رسید.
ایستاد به پهلو برگشت و کلیدی را برروی دیوار فشار داد.
صدای تیکی به گوش رسید.
صفحه سخنگو خاموش شد.
جولیا جیغ بسیار خفیفی کشید که حاکی از تعجبش‌ بود.
وینستون چنان جا خورده بود که باوجود ترس شدیدش‌، نتوانست جلوی زبان خود را بگیرد و گفت:
– شما می‌توانید آن را خاموش کنید؟
ابراین گفت: «بله، ما می‌توانیم آن را خاموش کنیم.
این یکی از امتیازات ویژه ماست‌.»
در این لحظه مقابل آنها ایستاده بود.
هیکل عظیم‌الجثه او یک سروگردن از هر دو آنها بلندتر بود و هنوز نمی‌شد از حالت چهرهاش‌ چیزی فهمید.
به طرزی آمرانه منتظر بود تا وینستون شروع به صحبت کند، اما درباره چه چیز؟
حتی الان هم بعید نبود او فقط مردی پرمشغله باشد که از وقفه‌ای که در کارش‌ افتاده عصبانی باشد.
هیچ کس حرفی نمی‌زد.
بعداز خاموش‌کردن صفحه سخنگو اتاق در سکوت مرگباری فرورفته بود.
ثانیه‌ها به سرعت می‌گذشتند.
وینستون به زحمت سعی کرد ثابت به چشم‌های ابراین نگاه کند.
بعد ناگهان چهره عبوس تغییری کرد که گویا شروع یک لبخند بود.
ابراین با رفتار مخصوص خود عینکش‌ را برروی بینی جابه‌جا کرد.
– من شروع کنم یا شما شروع می‌کنید؟
وینستون بی‌درنگ گفت: «من شروع می‌کنم، آن دستگاه واقعا خاموش شده؟»
– بله، همه چیز خاموش شده است.
ما تنها هستیم.
– ما به این دلیل اینجا آمدیم که…
وینستون تازه به مبهم‌بودن انگیزه خود پی برد و تامل کرد.
چون در واقع نمی‌دانست که ابراین چه کمکی می‌تواند به او بکند، توضیح این مسئله که به چه دلیل به آنجا آمده، مشکل بود.
با آگاهی از اینکه ممکن است گفته‌هایش‌ ضعیف یا متظاهرانه برداشت شود، به صحبت ادامه داد:
– ما فکر می‌کنیم نوعی توطئه و یا تشکیلات مخفی برعلیه حزب وجود دارد و شما هم در آن شرکت دارید.
ما می‌خواهیم به آن ملحق شویم و برای آن فعالیت کنیم.
ما مخالفین حزب هستیم.
اما اعتقادی به اصول اینگسوس نداریم.
ما مجرمان فکری هستیم.
درضمن زناکاریم‌.
هدف من از مطرح‌کردن این موضوع این است که می‌خواهیم خودمان را در اختیار شما قرار دهیم.
اگر لازم می‌دانید که اتهامات دیگری به خودمان نسبت بدهیم، ما حاضریم‌.
در این موقع وینستون صدای بازشدن در را شنید و ساکت شد.
از فراز شانه نگاهی به پشت‌سر انداخت.
مستخدم زردپوست بود که بدون درزدن وارد شده بود.
یک سینی با تنگ شراب و چند گیلاس، در دست داشت.
ابراین با خونسردی گفت: «مارتین هم یکی از ماست‌.
مارتین، مشروب را اینجا برروی میز گرد بگذار.
صندلی به اندازه کافی هست؟
خوب، حالا می‌توانیم راحت بنشینیم و در آرامش صحبت کنیم.
مارتین برای خودت یک صندلی بیاور.
حالا وقت کار است.
به مدت ده دقیقه تو مستخدم نیستی.»
مرد کوچک‌اندام کاملا آرام ولی همچنان با حرکات مستخدم‌وار نشست.
او مانند مستخدمی بود که دارای مزیت خاصی باشد.
وینستون از زیر چشم او را می‌پایید.
فکر کرد این مرد در تمام طول زندگیاش‌ نقش بازی کرده و اکنون با کنارگذاشتن این نقش، حتی برای یک لحظه، خود را در خطر می‌دید.
ابراین تنگ مشروب را از گلوگاه گرفت و گیلاس‌ها را با مایع قرمز تیره‌رنگ پر کرد.
این صحنه وینستون را به یاد خاطراتی مبهم از چیزی انداخت که مدت‌ها قبل برروی دیوار یا یک تابلوی آگهی دیده بود– یک بطری بزرگ که با چراغ‌های الکتریکی درست شده بود و با روشن و خاموش‌شدن چراغ‌ها به نظر می‌رسید که محتوای آن در گیلاسی می‌ریخت.
از بالای گیلاس، رنگ مایع تقریبا سیاه بود، ولی در داخل تنگ درخشش یاقوت را داشت.
بوی آن ترش‌و‌شیرین بود.
وینستون دید که جولیا گیلاسش‌ را برداشت و با کنجکاوی آشکاری مایع درون آن را بویید.
ابراین با لبخند کم‌رنگی گفت: «این شراب است.
بدون شک، در کتاب‌ها راجع‌به آن خوانده اید.
متاسفانه، مقدار خیلی کمی از آن به دست اعضای رده‌پایین حزب می‌رسید.»
چهرهاش‌ مجددا حالتی جدی به خود گرفت و گیلاسش‌ را بالا برد: «فکر می‌کنم بد نباشد که کارمان‌ را با نوشیدن به سلامتی رهبرمان‌ شروع کنیم: به سلامتی رهبرمان‌، امانوئل گلدشتاین.»
وینستون گیلاسش‌ را با اشتیاق وافری سرکشید.
او درباره شراب چیزهایی خوانده و بارها به آن فکر کرده بود.
مانند بلور کاغذنگه‌دار یا شعرهای نیمه‌کاره آقای چارینگتون، شراب هم به دوران خیال‌انگیز و نابودشده گذشته تعلق داشت.
وینستون در افکار پنهانی خود دوست داشت آن را روزگار کهن بنامد.
به دلایلی، او همیشه تصور می‌کرد شراب مانند مربای تمشک سیاه، مزه بسیار شیرینی دارد و اثر سکرآور آن فوری است.
ولی وقتی آن را فروبرد، کاملا ناامید شد.
واقعیت این بود که بعداز سال‌ها نوشیدن جین به زحمت می‌توانست از شراب لذت ببرد.
گیلاس خالی را روی میز گذاشت و گفت: «پس کسی به نام گلدشتاین وجود دارد؟»
– بله، وجود دارد و زنده است.
اما نمی‌دانم کجا.
– و توطئه… تشکیلات؟
آیا واقعیت دارد؟
یا فقط اختراع پلیس افکار است؟
– نه، واقعیت دارد.
ما به آن می‌گوییم انجمن برادری.
تنها چیزی که شما درباره انجمن برادری خواهید آموخت، این است که وجود دارد و شما به آن تعلق دارید.
من همین الان به این موضوع می‌پردازم.
سپس به ساعت مچیاش‌ نگاه کرد و گفت: «حتی برای اعضای رده‌بالای حزب هم عاقلانه نیست که بیش از نیم ساعت صفحه سخنگو را خاموش کنند.
شما نباید با هم به اینجا می‌آمدید و حالا هم باید جداگانه اینجا را ترک کنید.»
سرش‌ را به‌سمت جولیا خم کرد و گفت: «شما رفیق، اول خواهید رفت.
ما حدود بیست دقیقه وقت داریم.
حتما متوجه هستید که من باید درباره موارد خاصی از شما سوال کنم.
به طور کلی شما برای چه کارهایی آمادگی دارید؟»
وینستون گفت: «هر کاری که توانایی انجام‌دادناش‌ را داشته باشیم.»
ابراین در صندلیش‌ کمی چرخید تا روبه‌روی وینستون قرار بگیرد.
از آنجا که یقین داشت وینستون از جانب هر دوی آنها صحبت می‌کند، با جولیا تقریبا کاری نداشت.
یک لحظه چشم‌ها را به پایین دوخت.
با صدایی آرام و خونسرد چنانکه گویی این یک پرسش و پاسخ معمولی است، شروع به پرسیدن یک‌سری سوال کرد که جواب بیشتر آنها را از قبل می‌دانست.
– حاضر ید زندگیخودتان‌ را فدا کنید؟
– بله.
– حاضر ید کسی را بکشید.
– بله.
– عملیات خرابکارانه‌ای انجام دهید که احتمالا به مرگ صدها انسان بی‌گناه منجر شود؟
– بله.
– کشورتان‌ را تسلیم قدرت‌های خارجی کنید؟
– بله.
– حاضر ید تقلب، جعل، تهدید، فاسدکردن افکار کودکان، توزیع مواد مخدر رواج، فحشا شیوع بیماری‌های آمیزشی و انواع کارهای دیگر را انجام دهید که موجب تضعیف و نابودی قدرت حزب شود؟
– بله.
– اگر فرضا، به‌منظور برآوردن هدف‌هامان‌ لازم باشد به صورت یک بچه اسیدسولفوریک بپاشید، آماده اید این کار را انجام دهید؟
– بله.
– حاضر ید هویتخودتان‌ را تغییر دهید و بقیه عمر را به صورت یک مستخدم و یا کارگر کشتی باشید؟
– بله.
– حاضر ید درصورتی‌که ما یک روز به شما دستور دهیم، خودکشی کنید؟
– بله.
– آیا هر دوی شما حاضر ید از هم جدا شوید و هرگز همدیگر را نبینید؟
جولیا دخالت کرد و گفت: «نه!»
به نظر وینستون زمان زیادی طول کشید تا او بتواند پاسخی بدهد.
حتی برای لحظاتی انگار قدرت تکلم خود را از دست داده بود.
زبانش‌ فقط بخش اول کلمات را ادا و گویی بی‌صدا کار می‌کرد.
تاوقتی‌که کلمه از دهانش‌ خارج شد، خودش هم نمی‌دانست چه کلمه‌ای را می‌خواهد بر زبان بیاورد.
سرانجام گفت: «نه.»
ابراین گفت: «کار درستی کردید که این مسئله را به من گفتید.
لازم است ما همه چیز را بدانیم.»
او به‌طرف جولیا برگشت و با لحنی ملایم‌تر گفت: «آیا متوجه هستی که حتی اگر او زنده بماند، با هویت دیگری خواهد بود؟
ممکن است مجبور شویم برای او هویت عجیبی درست کنیم.
چهرهاش‌، رفتارش‌، شکل دستیش‌، رنگ موهایش‌ و حتی صدایش‌ تغییر می‌کند.
و خود شما هم ممکن است تبدیل به آدم دیگری بشوید.
جراحان ما می‌توانند آدم‌ها را به نحوی تغییر شکل دهند که قابل شناختن نباشند.
گاهی چنین چیزهایی لازم است.
گاهی حتی یکی از اعضا را قطع می‌کنیم.»
وینستون طاقت نداشت حتی به صورت زیرچشمی، دوباره به صورت مغول‌وار مارتین نگاه کند.
او قادر به نگاه‌کردن به هیچ زخمی نبود.
جولیا کمی رنگش‌ پریده بود، طوریکه کک‌ومک‌هایش‌ نمایان‌تر شده بود، اما در برخورد با ابراین جسورانه عمل کرد.
او زیرلبی چیزهایی گفت که گویا به معنی اعلام موافقت بود.
– خوب.
دیگر تمام شد.
روی میز جعبه‌سیگاری نقره‌ای بود.
ابراین با حالت کم‌وبیش حواس‌پرتی آن را به‌طرف دیگران سر داد و خودش هم یکی برداشت و بعد بلند شد و شروع به قدم‌زدن کرد، گویی در حالت ایستاده بهتر می‌توانست فکر کند.
سیگارهای خوبی بودند، هم پر و هم خوب پیچیده شده بودند و کاغذ شان هم لطافت عجیبی داشت.
ابراین دوباره به ساعتش‌ نگاه کرد.
– مارتین، دیگر بهتر است به آبدارخانه برگردی.
من باید بعداز یک‌ربع صفحه سخنگو را روشن کنم.
به چهره این رفقا قبل‌از رفتن درست نگاه کن.
تو در آینده باز هم آنها را خواهی دید.
ولی من نه.
چشمان سیاه‌رنگ مرد کوچک‌اندام، روی چهره‌های آنان مکث کرد.
درست همان‌گونه که آن دو به هنگام ورود از در جلویی به او نگاه کرده بودند.
در رفتار او به هیچ وجه حالت دوستانه‌ای مشاهده نمی‌شد.
قرار بود ظاهرا آنها را به خاطر بسپارد، اما علاقه‌ای به آنها نداشت یا این‌طور وانمود می‌کرد.
وینستون با خود اندیشید یک چهره جراحی‌شده شاید از تغییر حالت خود ناتوان باشد.
مارتین بدون هیچ صحبت و یا ادای احترامی بیرون رفت و آرام در را پشت‌سر خود بست.
ابراین درحالی‌که یک دستش‌ در جیب یونیفرم سیاه با دست دیگر سیگارش‌ را نگه داشته بود، در اتاق بالا و پایین می‌رفت.
– می‌دانید که در تاریکی خواهید جنگید.
همیشه در تاریکی خواهید بود.
دستوراتی به شما داده می‌شود و شما بدون اینکه دلیل آن را بدانید، از آن پیروی خواهید کرد.
بعدها کتابی برای شما می‌فرستم که ازطریق آن حقیقت جامعه‌ای را که در آن زندگی می‌کنیم، می‌شناسید و با راهبردهای ما برای نابودکردن این اجتماع، آشنا خواهید شد.
وقتی کتاب را خواندید، عضو واقعی انجمن برادری خواهید شد.
اما غیراز اهداف کلی که برای آن می‌جنگیم و وظایف لحظه‌ای خود، چیز دیگری به شما گفته نمی‌شود.
من به شما می‌گویم انجمن برادری وجود دارد، اما نمی‌توانم بگویم اعضای آن صد نفر و یا ده میلیون نفر است.
با توجه به اطلاعات شخصی هیچ وقت نمی‌توانید تعداد اعضا را بیش از دوازده نفر تخمین بزنید.
شما سه یا چهار رابط دارید که گاه‌به‌گاه با ناپدیدشدن یکی از آنها دیگری جای آن را می‌گیرد.
ملاقات امروز به‌عنوان اولین رابطه شماست‌ و محفوظ می‌ماند.
اگر دستوراتی برای شما برسد ازطریق من خواهد بود.
اگر لازم بدانیم با شما تماس بگیریم ازطریق مارتین خواهد بود.
اگر شما را بگیرند، اعتراف می‌کنید.
این مسئله اجتناب‌ناپذیر است.
اما به‌جز فعالیت‌هایخودتان‌ چیزی نمی‌دانید که اعتراف کنید.
نمی‌توانید غیراز معدودی افراد کم‌اهمیت کسی را لو بدهید.
شاید هم نتوانید مرا معرفی کنید.
تا آن موقع شاید مرده باشم، شاید هم تبدیل به آدم دیگری با چهره جدید شده باشم.
او همچنان به راه‌رفتن برروی فرش مخمل‌مانند، مشغول بود.
علی‌رغم هیکل تنومندش‌، در رفتارش‌ ظرافت خاصی وجود داشت.
این ظرافت حتی با بردن دست به جیب و یا بازی‌کردن سیگار در دست نیز نمایان بود.
حالت او بیش از آنکه تواناییش‌ را نشان دهد، حس اعتماد و درک آمیخته با طنز را به انسان منتقل می‌کرد.
اگرچه خیلی سخت‌کوش و وفادار بود ولی در وجودش‌ اثری از خشک‌مغزی افراد متعصب دیده نمی‌شد.
وقتی از قتل، خودکشی، بیماری‌های آمیزشی، اعضای قطع‌شده بدن و چهره‌های تغییرشکل‌یافته صحبت می‌کرد، حالتی از طنز را می‌شد در چهرهاش‌ دید.
وقتی می‌گفت: «این مسئله اجتناب‌ناپذیر است.»
گویی منظورش‌ این بود که: «ما قطعا این کار را انجام می‌دهیم، ولی هنگامی‌که زندگی ارزش زنده‌بودن را داشته باشد ما نباید این کار را بکنیم.»
وینستون نسبت‌به ابراین حسی همچون تحسین و یا حتی پرستش داشت.
در آن لحظه چهره مبهم گلدشتاین را به کلی فراموش کرده بود.
آدم وقتی به شانه‌های قدرتمند ابراین و چهره او نگاه می‌کرد که به کودن‌ها می‌مانست و در عین زشتی بسیار فرهیخته می‌نمود، باورش‌ نمی‌شد که ممکن است او شکست بخورد.
او از عهده مقابله با هرنوع ترفندی برمی‌آمد و هر خطری را می‌توانست پیش‌بینی کند.
حتی جولیا هم گویا تحت تاثیر قرار گرفته بود.
سیگارش‌ خاموش شد و او همچنان با دقت گوش می‌کرد.
ابراین ادامه داد:
– شما شایعاتی درمورد وجود انجمن برادری شنیده بودید.
بدون تردید تصویر خاصی از آن برایخودتان‌ ساخته اید.
شاید فکر کرده بودید شبکه‌ای مخفی از توطئه‌گران هستند که در سردابه‌ها جلسه تشکیل می‌دهند، روی دیوارها شعار می‌نویسند، همدیگر را یا با کلمات رمز و یا با حرکات خاص دست‌ها می‌شناساند.
این‌طور نیست.
اعضای انجمن برادری هیچ راهی برای شناختن هم ندارند، و هریک از اعضا فقط ممکن است هویت چند نفر معدود را بداند.
حتی خود گلدشتاین هم اگر به دست پلیس افکار بیفتد، نه نمی‌تواند فهرست تمام اعضا را به آنها بدهد و یا حتی اطلاعاتی بدهد که منجر به دسترسی آنها به این فهرست شود.
چنین فهرستی اصلا وجود ندارد.
انجمن برادری به‌دلیل اینکه تشکیلاتی به شکل معمول ندارد، هرگز ممکن نیست کاملا نابود شود.
تنها چیزی که باعث انسجام آن می‌شود، عقیده است که نابودشدنی نیست.
تنها چیزی هم که باعث دوام شما می‌شود، همین عقیده است.
هیچ شفقتی در کار نخواهد بود و دلسوزی و حمایتی از شما به عمل نمی‌آید.
هنگامی‌که بالاخره دستگیر شوید، هیچ کس نمی‌تواند به شما کمکی برساند.
ما هیچ وقت به اعضا کمک نمی‌کنیم.
در مواردی که نیاز مبرم به ساکت‌کردن یک نفر باشد، حداکثر کاری که ممکن است بتوانیم انجام دهیم این است که یک تیغ ریش‌تراشی را به طور ناگهانی وارد سلولش‌ کنیم.
باید عادت کنید بدون امید و آینده زندگی کنید.
مدتی فعالیت می‌کنید، دستگیر می‌شوید و اعتراف می‌کنید و بعد شما را می‌کشند.
تنها نتیجه‌ای که به دست می‌آورید، همین است.
احتمال خیلی کمی وجود دارد که تغییر محسوس دیگری در طول عمر ما اتفاق بیفتد.
همه ما مرده ایم.
زندگی واقعی ما در آینده خلاصه می‌شود.
ما با گوشت و پوست خود در ساختن آن شرکت می‌کنیم.
ولی هیچ کس نمی‌داند چه‌قدر طول می‌کشد تا این آینده فرابرسد.
ممکن است هزار سال طول بکشد.
در حال حاضر کاری نمی‌شود کرد جز اینکه آگاهی و شعور را ذره‌ذره افزایش دهیم.
ما نمی‌توانیم به صورت جمعی عمل کنیم.
فقط می‌توانیم دانسته‌هایمان‌ را از فردی به فرد دیگر و از نسلی به نسل دیگر انتقال دهیم.
دربرابر پلیس افکار جز این راهی نیست.
او مکث کرد برای سومین بار به ساعت مچیاش‌ نگاه کرد.
سپس رو به جولیا کرد و گفت: «رفیق حالا وقت آن رسید که شما اینجا را ترک کنید.
صبر کنید.
هنوز تنگ تا نیمه پر است.»
او گیلاس‌ها را پر کرد و گیلاس خود را بلند کرد.
با همان حالت طنزگونه قبل گفت: «این بار به سلامتی چه کسی بنوشیم؟
برای سردرگمی پلیس افکار؟
برای مرگ برادر بزرگ؟
برای انسانیت؟
برای آینده؟»
وینستون گفت: «برای گذشته.»
ابراین به طور جدی موافق او بود و گفت: «گذشته اهمیت خیلی زیادی دارد.»
آنها گیلاس‌هایشان‌ را نوشیدند و لحظه‌ای بعد جولیا آماده رفتن بود.
ابراین از بالای یک کابینت جعبه کوچکی را برداشت و یک قرص سفید به جولیا داد و از او خواست آن را برروی زبانش‌ بگذارد.
گفت، آدم نباید هنگام بیرون‌رفتن بوی شراب بدهد.
مامورین بالابرها خیلی هوشیار هستند.
به‌محض‌اینکه در، پشت‌سر جولیا بسته شد، گویی ابراین وجود او را فراموش کرد.
یکی دو قدمی بالا و پایین رفت.
سپس ایستاد.
– جزئیاتی هست که باید روشن شود، فکر می‌کنم شما در جایی مخفیگاه دارید؟
وینستون راجع‌به اتاق بالای مغازه آقای چارینگتون توضیحاتی داد.
– در حال حاضر مناسب است.
بعدها جای دیگری برایتان‌ در نظر می‌گیرم.
محل اختفا باید مرتبا باید عوض شود.
همین روزها برایتان‌ نسخه‌ای از «همان کتاب» را خواهم فرستاد– وینستون متوجه شد که حتی ابراین هم این کلمات را به طرز خاصی ادا می‌کند– کتاب گلدشتاین را می‌گویم.
به زودی می‌فرستم.
ممکن است چند روزی طول بکشد تا بتوانم نسخه‌ای پیدا کنم.
تعداد زیادی از آن موجود نیست، می‌دانید که… به همان سرعت که ما می‌توانیم تولید کنیم، پلیس هم آنها را پیدا می‌کند و از بین می‌برد.
ولی تفاوت چندانی نمی‌کند.
این کتاب فناناپذیر است.
اگر آخرین نسخه هم از بین برود ما می‌توانیم کلمه به کلمهاش‌ را دوباره بنویسیم.
سپس ادامه داد: «شما موقع رفتن سر کار باخودتان‌ کیف دستی حمل می‌کنید؟»
– بله، همیشه.
– چه شکلی است؟
– سیاه و خیلی کهنه، با دوبند.
– سیاه، دارای دوبند، خیلی کهنه.
خوبه‌.
همین چند روز آینده– نمی‌توانم تاریخاش‌ را دقیق بگویم– یکی از پیام‌هایی که هنگام کار صبحگاهی دریافت می‌کنید حاوی کلمه‌ای است که اشتباه چاپ شده و شما باید تقاضا کنید برایتان‌ تکرار شود.
روز بعد هنگام رفتن به سر کار، کیف دستی را باخودتان‌ نمی‌برید.
دربین روز در خیابان، مردی بر شانه شما می‌زند و می‌گوید: «فکر می‌کنم کیف دستی شما بود که افتاد.»
کیفی که او به شما می‌دهد حاوی یک نسخه از کتاب گلدشتاین خواهد بود.
شما باید درظرف چهارده روز آن را برگردانید.
لحظه‌ای هر دو ساکت شدند.
سپس ابراین گفت:
– قبل‌از اینکه زمان رفتن شما برسد، دو دقیقه وقت داریم، ما باز هم ملاقات خواهیم کرد… اگر دوباره دیداری پیش آید.
وینستون به او نگاه کرد و با تردید گفت: «در جایی که در آن اثری از تاریکی نیست؟»
ابراین بدون اظهار تعجب به علامت تایید سرش‌ را تکان داد و انگار که کنایه وینستون را دریافته بود، گفت: «در جایی که در آن اثری از تاریکی نیست، و در این وقت باقیمانده چیزی هست که بخواهید به من بگویید؟
هر پیامی یا سوالی؟»
وینستون فکر کرد.
به نظر نمی‌آمد سوال دیگری باقی مانده باشد؛ هیچ تمایلی هم برای کلی‌گویی و حرف‌های پرطمطراق نداشت.
به‌جای همه آن چیزهایی که به ابراین و «انجمن برادری» مربوط می‌شد، تصویری مغشوش ذهنش‌ را اشغال کرد.
مادرش‌ را در همان اتاق تاریک محل زندگیشان‌ دید، اتاق کوچک بالای مغازه آقای چارینگتون، بلور کاغذنگه‌دار و تابلوی قلمزنی فولادی را دید که هنوز در قاب چوبیش‌ قرار داشت.
تقریبا تصادفی گفت:
– شما آن شعر قدیمی را شنیده اید که اینچنین شروع می‌شد: «ناقوس‌های سنت‌کلمنتس چی میگن؟»
ابراین مجددا سر تکان داد.
سپس با حالت ادب آمیخته با احترام شعر را کامل کرد:
ناقوس‌های سنت‌کلمنتس چی میگن، پرتقال‌ها و لیموها دراومدن!
ناقوس‌های سنت‌مارتین چی میگن، سه فارتینگ به من بدهکاری‌!
ناقوس‌های الدبیلی چی میگن، پول من و کی تو بهم‌ پس می‌دی؟
ناقوس‌های شوردیج چی میگن، وقتی که پولدار بشم.
وینستون گفت: «شما خط آخر را می‌دانستید!»
– بله.
من خط آخر را می‌دانستم.
و حالا فکر می‌کنم دیگر وقت رفتن شماست‌.
اما صبر کنید.
بهتر است به شما هم یکی از این قرص‌ها بدهم.
وقتی وینستون برخاست، ابراین با او دست داد.
دست قدرتمندش‌ دست وینستون را به درد آورد.
آستانه در وینستون به پشت‌سرش‌ نگاه کرد، اما گویا ابراین در حال خارج‌کردن او از فکر خود بود.
نزدیک کلید صفحه سخنگو منتظر ایستاده بود.
وینستون آن‌طرف‌تر از او، میز تحریر و لامپ سبزرنگ آن، دستگاه گفته‌نگار و سبدهای پر از کاغذ را دید.
ماجرا تمام شد.
با خود فکر کرد درعرض سی ثانیه، ابراین به کار مهم حزبیاش‌ که برای مدت کوتاهی قطع شده بود، باز خواهد گشت.
وینستون ازفرط خستگی مانند ژلاتین شده بود.
ژلاتین، واژه مناسبی بود.
این کلمه ناخودآگاه به ذهنش‌ خطور کرده بود.
گویی بدنش‌ هم سستی و هم شفافیت ژله را یافته بود.
احساس می‌کرد اگر دستش‌ را بلند کند، از ورای آن می‌تواند نور را ببیند.
تمام خون و لنف موجود در بدنش‌ با حجم عظیم کار مصرف شده و فقط ساختار ضعیف اعصاب، استخوان‌ها و پوست باقی مانده بود.
تمامی قوای پنجگانه او، حساس شده بودند.
لباس کار، شانه‌هایش‌ را می‌فشرد، کف خیابان پاهایش‌ را می‌آزرد، حتی بازو‌بسته‌کردن دست موجب به صدا افتادن مفاصلش‌ می‌شد.
درعرض پنج روز بیش از نود ساعت کار کرده بود.
همه کارکنان وزارتخانه همین وضع را داشتند.
حال همه چیز تمام شده بود و او تا فردا صبح هیچ‌گونه کار حزبی نداشت.
می‌توانست شش ساعت از این مدت را در مخفیگاهشان‌ و نه ساعت بقیه را در تختخوابش‌ بگذراند.
در زیر آفتاب ملایم بعدازظهر آهسته‌آهسته و قدم‌زنان در خیابان دلگیری به‌سمت مغازه آقای چارینگتون می‌رفت و درحالی‌که مراقب گشتی‌ها نیز بود، حسی غیرمنطقی به او می‌گفت، در چنین بعدازظهری هیچ کس مزاحم او نخواهد شد.
کیف دستی سنگینش‌ با هر قدم به زانوی او برخورد می‌کرد و باعث می‌شد در محل برخورد احساس مورمور کند.
کتاب شش روز بود که در کیفش‌ بود و او هنوز فرصت نکرده بود حتی نگاهی به آن بیندازد.
در روز ششم از هفته ابراز تنفر پس‌از راه‌پیمایی‌ها، سخنرانی‌ها، فریادها، آوازها، پرچم‌ها، پوسترها، فیلم‌ها، به نمایش گذاشتن پیکره‌های مومی، کوبیدن به طبل‌ها و دمیدن در شیپورها، گروپ‌گروپ پاهای رژه‌رونده، غژغژ زنجیر تانک‌ها، غرش انبوه هواپیماها و صدای سلاح‌ها، بعداز گذشت شش روز از تمام این چیزها، هنگامی‌که لذت جنون‌آمیز به اوج خود می‌رسید و تنفر همگانی از اوراسیا چنان شدتی یافته بود که اگر دستشان‌ به هرکدام از دوهزار سرباز اوراسیایی جنایتکار جنگی که قرار بود در روز هفتم به دار آویخته شوند، می‌رسید ریزریزشان‌ می‌کردند.
در چنین موقعیتی اعلام کردند اوشنیا اصولا با اوراسیا در جنگ نیست بلکه اوشنیا در حال جنگ با ایستاسیاست‌ و با اوراسیا متحد است.
البته، همه جا اعلام نمی‌شد که تغییری صورت گرفته است.
فقط همه جا به طور ناگهانی می‌گفتند ایستاسیا دشمن ماست‌، نه اوراسیا.
هنگامی‌که این اتفاق افتاد، وینستون در یکی از میدان‌های مرکزی لندن در تظاهراتی شرکت داشت.
شب شده بود و صورت‌های سفید با پرچم‌های سرخ، به رنگ قرمز هولناکی درآمده بودند.
چند هزار نفر در میدان جمع شده بودند و دربین آنها یک گروه تقریبا هزارنفری از بچه‌های مدرسه‌ای با یونیفرم جاسوسی دیده می‌شدند.
برروی سکویی که با پارچه قرمز پوشیده شده بود، سخنرانی از اعضای رده‌بالای حزب مشغول ایراد نطق غرایی بود.
مردی لاغر و کوچک‌اندام با سری بزرگ و موهایی تنک و کم‌پشت، که دست‌هایی بیش از اندازه دراز و بزرگ داشت.
او با چهره کوچک خود که از شدت تنفر منقبض شده بود، با یک دست میکروفن را محکم گرفته بود و با دست دیگرش‌ به طور تهدیدآمیزی هوا را چنگ می‌زد.
با صدایی که به‌وسیله بلندگوها گوشخراش شده بود، فهرست بی‌پایانی از فجایع، قتل‌عام‌ها، تبعید، تجاوز، شکنجه زندانیان، بمب انداختن بر سر مردم، تبلیغات دروغ و تهاجم ناعادلانه و پیمان‌های زیر پا گذاشته‌شده، داد سخن می‌داد.
هر کس که به حرف‌های او گوش می‌داد، ابتدا متقاعد و سپس برافروخته و عصبانی می‌شد.
هر چند دقیقه یک بار فریاد خشم جمعیت اوج می‌گرفت و صدای سخنران را در خود غرق می‌ساخت.
بچه‌های مدرسه بدترین فریادها را می‌کشیدند.
حدود بیست دقیقه از سخنرانی گذشته بود که یک نفر روی سکو رفت و کاغذ کوچکی در دست سخنران گذاشت.
او بدون آنکه صحبتش‌ را قطع کند کاغذ را باز کرد و خواند.
در صدا و رفتار و محتوای گفتارش‌ هیچ چیز تغییر نکرد، اما ناگهان اسامی عوض شدند.
بدون آنکه مستقیما چیزی گفته شود، موجی از آگاهی درمیان جمعیت به حرکت درآمد.
اوشنیا با ایستاسیا در جنگ بود!
یک لحظه بعد جنب‌وجوش گسترده‌ای آغاز شد.
پرچم‌ها و پوسترهایی که سرتاسر میدان با آنها مزین شده بود، همه اشتباه بودند!
تقریبا نصف آنها اشتباها چهره دیگری را نشان می‌دادند.
این کار یک خرابکاری بود.
حتما کار عوامل گلدشتاین بود.
با پاره‌کردن پوسترهای روی دیوارها و ریزریزکردن پرچم‌ها و زیر پا انداختن آنها، نمایشی پرغوغا آغاز شد.
جاسوس‌های جوان خود را از دیوارها بالا کشیدند و تمام پرچم‌ها را از لوله‌بخاری‌های روی پشت‌بام‌ها کندند و به این ترتیب، فعالیت‌های شگفت‌انگیزی از خود نشان دادند.
و بالاخره درعرض دو سه دقیقه همه چیز تمام شد.
سخنران که هنوز میکروفن را محکم در دست داشت و شانه‌هایش‌ را به جلو خم کرده بود و با دست دیگرش‌ به هوا چنگ می‌زد، همچنان به سخنرانی مشغول بود.
پس‌از یک دقیقه مجددا فریادهای وحشیانه جمعیت اوج گرفت.
تنفر باز هم مانند قبل ادامه یافت، فقط هدف آن تغییر یافته بود.
چیزی که به شدت وینستون را متحیر کرد این بود که سخنران از یک خط تا خط بعد و درست وسط یک جمله، بدون کوچک‌ترین مکث و یا حتی غلط ساختاری در جمله، حرفش‌ را عوض کرده بود.
اما در آن هنگام موضوع دیگری ذهنش‌ را اشغال کرده بود.
درمیان آشوب، هنگامی‌که مردم در حال پاره‌کردن پوسترها بودند، مردی که وینستون نتوانست چهرهاش‌ را ببیند، آهسته به پشت شانه او زد و گفت: «ببخشید آقا فکر می‌کنم کیف دستی شما بود که افتاد.»
وینستون با حواس‌پرتی کیف را گرفت و هیچ نگفت.
می‌دانست چند روز طول خواهد کشید تا فرصتی بیابد و نگاهی به آن بیندازد.
همان لحظه که تظاهرات به پایان رسید باوجودی‌که ساعت نزدیک یازده شب بود، مستقیما به وزارت حقیقت رفت.
تمام کارکنان وزارتخانه نیز همین کار را کرده بودند.
صفحه سخنگو از ساعتی قبل دستوراتی صادر می‌کرد و کارکنان را به سر پست‌هایشان‌ فرامی‌خواند ولی دیگر نیازی به این کار نبود.
اوشنیا در حال جنگ با ایستاسیا بود: اوشنیا همیشه با ایستاسیا در حالت جنگی به سر می‌برد.
بخش اعظم ادبیات سیاسی رایج در پنج سال گذشته اکنون به کلی منسوخ شده بود.
همه گزارش‌ها، اسناد، روزنامه‌ها، کتاب‌ها، جزوه‌ها، فیلم‌ها، موزیک‌های متن، عکس‌ها، همه باید به سرعت برق تصحیح می‌شدند.
با وجود این که هیچ وقت هیچ نوع دستوری صادر نمی‌شد، مسلم بود که روسای بخش‌های مختلف مصمم بودند در مدت یک هفته همه ارجاع‌ها و اشاره‌ها راجع‌به جنگ با اوراسیا و اتحاد با ایستاسیا نابود شوند.
کاری بسیار طاقت‌فرسا بود، بیشتر به این دلیل که نمی‌شد درباره هیچ‌یک از مراحل انجام این کار نامی برد.
همه کارکنان بخش اسناد از بیست و چهار ساعت شبانه‌روز، هجده ساعت کار می‌کردند و دو نوبت سه‌ساعته برای خواب داشتند.
تشک‌ها را از داخل کابین‌ها به راهروها آورده بودند؛ غذا شامل ساندویچ و قهوه پیروزی بود که توسط کارکنان غذاخوری در سینی‌های چرخدار به همه قسمت‌ها برده می‌شد.
هر بار که وینستون قصد داشت برای تعطیلی سه‌ساعته اتاق کارش‌ را ترک کند، سعی می‌کرد میز کارش‌ را تمیز و خالی کند هر بار که لنگ‌لنگان با بدنی دردناک و چشم‌های نیمه‌خواب به اتاقک خود بازمی‌گشت، تلی از کاغذ، از غلتک‌ها بیرون ریخته و گفته‌نگار در زیر آنها دفن شده و اضافه آن نیز روی زمین پخش شده بود، به‌طوری‌که اولین کار او بعداز بازگشت این بود که کاغذها را به گونه‌ای جمع‌وجور کند که جایی برای نشستن خودش فراهم شود.
بدتر از همه این بود که کار به طور کامل نیاز به توجه و فکر داشت.
اغلب مواقع کافی بود که نامی را با نام دیگر عوض کنند، اما درست‌کردن گزارش‌های مفصل، نیاز به دقت و قدرت تخیل داشت.
حتی برای آنکه فرد بتواند جنگ را از نقطه‌ای از جهان به نقطه‌ای دیگر نسبت دهد، اطلاعات جغرافیایی قابل‌ملاحظه‌ای لازم بود.
بعداز سه روز چشم‌هایش‌ به طور غیرقابل‌تحملی درد گرفته بود و هر چند دقیقه یک بار باید عینکش‌ را تمیز می‌کرد.
نوعی دست‌وپنجه‌نرم‌کردن با یک کار طاقت‌فرسای جسمی بود که شخص درعین‌حال می‌تواند از انجام آن خودداری کند، ولی از نظر عصبی برای انجام‌دادن آن مضطرب است.
هر کلمه‌ای که در گفته‌نگار به زبان می‌آورد و یا می‌نوشت، دروغی آشکار بود و تا جایی که به یاد می‌آورد، این حقیقت هیچ گاه باعث ناراحتیاش‌ نشده بود.
او هم مثل تمام کارکنان دیگر بخش اسناد نگران بود که مبادا عمل دستکاری اسناد ناقص انجام شود.
صبح روز ششم گردش غلتک‌ها آهسته‌تر شد.
نیم ساعت تمام، چیزی از غلتک‌ها خارج نشد؛ سپس یک کاغذ دیگر و مجددا هیچ.
حول‌وحوش همان ساعت، کار در همه جا روال آرام‌تری پیدا کرد.
تمام کارکنان قسمت نفس راحتی کشیدند.
کاری عظیم و شاق به انجام رسیده بود که هرگز به نظر کسی نمی‌آمد.
حال دیگر ممکن نبود کسی بتواند با تکیه بر دلایل مستند ثابت کند که زمانی جنگی با اوراسیا رخ داده بود.
ساعت دوازده ظهر به طور غیرمنتظره اعلام کردند همه کارکنان تا فردا مرخص هستند.
وینستون که همچنان کیف حاوی «همان کتاب» را با خود داشت و در هنگام کار آن را بین پاها و هنگام خواب زیر سرش‌ می‌گذاشت، به خانه رفت، صورتش‌ را اصلاح کرد و با اینکه گرمای آب حمام خیلی عالی نبود، در وان حمام تقریبا خوابش‌ برد.
وینستون از پله‌های مغازه آقای چارینگتون بالا رفت.
مفاصلش‌ به نحو دلپذیری به سروصدا افتاده بودند.
خسته بود، ولی دیگر خواب‌آلود نبود.
پنجره را باز کرد، چراغ نفتی کثیف را روشن کرد و ظرف آب را برای درست‌کردن قهوه روی آن گذاشت.
آمدن جولیا نزدیک بود؛ کتاب هم بود.
روی صندلی راحتی زهواردررفته نشست و بندهای کیف دستیاش‌ را باز کرد.
کتابی ضخیم با جلدی سیاه‌رنگ، صحافی ناشیانه و بدون هیچ نام و عنوانی درروی جلد.
چاپ آن به نظر چندان به‌قاعده نبود.
لبه صفحات رفته و گویا کتاب مدام دست به دست چرخیده بود، زیرا صفحات آن به راحتی جدا می‌شدند.
در صفحه عنوان نوشته شده بود:
نظریه و کاربرد نظام اشتراکی جمعی نویسنده امانوئل گلدشتاین
وینستون شروع به خواندن کرد.
فصل یک
نادانی، توانایی است
در تمام طول تاریخ مستند و شاید از اواخر دوران نوسنگی، مردم جهان به سه دسته قوی، متوسط و ضعیف تقسیم شده اند.
آنها به صورت‌های مختلف در تقسیم‌بندی‌های کوچک‌تر جای گرفته اند، نام‌های متفاوت بی‌شماری داشته اند، هم تعداد آنها و هم نگرش آنها نسبت به یکدیگر از دوره‌ای به دوره دیگر تغییر کرده است؛ اما ساختار اساسی اجتماع هرگز تغییر نکرده است.
همانند ژیروسکپ که بعداز حرکت‌کردن به هر جهت دوباره به حالت تعادل بازمی‌گردد، ساختار اجتماع نیز حتی بعداز آشوب‌های گسترده و تغییرات نسبتا غیرقابل‌برگشت، باز شکل اولیه خود را بازیافته است.
اهداف این سه گروه کاملا با هم متفاوت است…
وینستون از خواندن بازایستاده بود، به این دلیل که دریافت با چه آرامش و امنیتی در حال مطالعه است.
او تنها بود: نه صفحه سخنگویی در کار بود نه کسی صدای او را می‌شنید، نه مجبور بود با نگرانی مراقب اطراف باشد و صفحه کتاب را با دست بپوشاند.
هوای لطیف تابستانی گونه‌هایش‌ را نوازش می‌کرد.
از نقطه‌ای دوردست صدای فریاد کودکان به گوش می‌رسید؛ در اتاق صدایی به‌جز تیک‌تیک ضعیف ساعت شنیده.
نمی‌شد در صندلی راحتی بیشتر فرورفت و پاها را به نرده حفاظ آتش تکیه.
داد سعادت و جاودانگی را حس می‌کرد.
مانند وقتی که کسی می‌داند یک کتاب را چندین بار خواهد خواند، صفحه‌ای دیگر از آن را باز کرد و دید که فصل سوم آن است.
به خواندن ادامه داد:
فصل سوم
جنگ، صلح است
تقسیم جهان به ابرقدرت بزرگ اتفاقی بود که در حقیقت قبل‌از اواسط قرن بیستم پیش‌بینی شده بود.
در ابتدا روسیه با جذب اروپا و ایالات متحده با جذب امپراتوری بریتانیا، دو قدرت بزرگ و موثر اوراسیا و اوشنیا را تشکیل دادند.
سومین ابرقدرت، ایستاسیا، بعداز یک دهه از جنگ‌های نامنظم همچون نیرویی متمایز ظاهر شد.
مرزهای بین این سه ابرقدرت در بعضی از قسمت‌ها اختیاری است و در بعضی قسمت‌های دیگر همراه‌با سرنوشت جنگ تغییر می‌کند، ولی به طور کلی این مرزها از حدود جغرافیایی خاصی پیروی می‌کنند.
اوراسیا شامل تمام بخش‌های اروپا و خشکی‌های آسیا از پرتغال تا تنگه برینگ می‌باشد.
ایالات متحده جزایر آتلانتیک شامل جزایر بریتانیایی، استرالیا و بخش جنوبی افریقا، تشکیل‌دهنده اوشنیا می‌باشند.
ایستاسیا که از دو ابرقدرت دیگر کوچک‌تر است و دارای حدود مشخصی در سمت غرب نیست از چین و کشورهای جنوبی آن، جزایر ژاپن و بخش بزرگ و متغیری از منچوری، مغولستان و تبت تشکیل شده است.
واقعیت در بیست و پنج سال گذشته نشان داده است که این سه ابرقدرت همیشه با ترکیب‌های متفاوت در حال جنگ با یکدیگر بوده اند.
البته، جنگ دیگر مانند دهه‌های اول قرن بیستم، مبارزه‌ای معدوم‌کننده و خطرناک نیست.
بلکه پیکاری است برسر اهداف محدود بین رقبایی که هیچ‌یک قادر به نابودکردن دیگری نیست و نه دلایل موجه و نه تفاوت‌های عقیدتی عمیقی برای توجیه آن وجود دارد.
با این‌همه، این مسائل نه از خشونت جنگ و نگرش‌های غالب درباره جنگ می‌کاهد و نه به آنها خصلت انسانی‌تری می‌دهد.
برعکس، جنون جنگ در تمام کشورها ادامه دارد و اعمالی مانند تجاوز، غارت، قتل‌عام کودکان، تحقیر مردم تا حد بردگی و اقدامات انتقام‌جویانه نسبت‌به زندانیان که به زنده‌زنده جوشاندن و سوزاندن هم رسیده است، دیگر امری طبیعی محسوب می‌شود که اگر از جانب خودی‌ها صورت گیرد حتی ارزشمند تلقی می‌گردد.
اما جنگ به معنای واقعی فقط تعداد کمی از مردم را در بر می‌گیرد که اکثر آنها متخصصان ورزیده و تعلیم‌یافته هستند و تقریبا تلفات معدودی نیز بر جای می‌گذارد.
اگر هم مبارزه‌ای صورت بگیرد در مرزهایی است که بیشتر مردم از محل واقعی آن اطلاع درستی ندارند و یا در اطراف دژهای شناور که از مناطق سوق‌الجیشی در محدوده دریایی محافظت می‌کنند.
درداخل شهرها، معنای جنگ فقط به صورت کمبود مداوم کالاهای مصرفی و گاه‌گاهی انفجار یک بمب خود را نشان می‌دهد، که موجب می‌شود تعداد معدودی هم کشته شوند.
در حقیقت جنگ، تغییر چهره داده است.
به بیان دقیق‌تر دلایلی که موجب به راه افتادن جنگ می‌شود از نظر مراتب اهمیت، تغییر کرده اند.
انگیزه‌های کوچکی که در جنگ‌های بزرگ ابتدای سده بیستم دخیل بودند در حال حاضر با آگاهی کامل شناسایی شده و تحت کنترل درآمده اند.
علی‌رغم دسته‌بندی‌های متفاوتی که هر چند سال یک بار رخ می‌دهد، خود جنگ همیشه یکسان است و برای درک ماهیت آن هم در وهله اول باید دانست که چنین جنگی نمی‌تواند ماهیتی سرنوشت‌ساز داشته باشد.
حتی اگر دو ابرقدرت متحدا تصمیم به فتح کشور سومی داشته باشند، از عهده آن برنخواهد آمد.
هیچ‌کدام برتری فوق‌العاده‌ای نسبت‌به دیگری ندارد و حفاظ‌های طبیعی آنها نیز فوق‌العاده چشمگیر هستند.
اوراسیا به‌وسیله دشت‌های پهناورش‌ حفاظت می‌شود، اوشنیا در پناه گسترده اقیانوس اطلس و آرام حفظ می‌شود و ایستاسیا به‌واسطه حاصل‌خیزی زمین‌ها و سخت‌کوشی ساکنانش‌ امنیت می‌یابد.
در وهله بعد هیچ دلیلی به معنای واقعی برای جنگیدن وجود ندارد.
با ایجاد اقتصاد خودکفا که در آن تولید و مصرف با یکدیگر هماهنگ می‌شوند، رقابت بر سر بازاریابی که یکی از اصلی‌ترین دلایل جنگ‌ها محسوب می‌شود، از بین می‌رود و رقابت بر سر مواد خام نیز دیگر مسئله مرگ و زندگی نخواهد بود.
به‌هرحال هر یک از این سه ابرقدرت از چنان وسعتی برخوردارند‌ که قادرند‌ تقریبا تمام مواد اولیه مورد نیاز خود را درداخل مرزهای خود تهیه کنند.
تا اینجا اگر هنوز دلیلی اقتصادی برای جنگ وجود داشته باشد، نیروی کار است.
درمیان مرزهای این ابرقدرت‌ها، منطقه‌ای چهارضلعی وجود دارد که هرگز به طور کامل در مالکیت هیچ‌یک از آنها نیست و در چهارگوشه آن طنجه، برازاویل، داروین و هنگ‌کنگ واقع شده اند.
این منطقه حدود یک‌پنجم جهان را در خود جای داده است.
جنگ دایمی سه ابرقدرت بر سر تصاحب این منطقه پرجمعیت و پهنه یخی قطب شمال است.
عملا هیچ‌یک از آنها هرگز به تنهایی بر این منطقه حاکمیت نداشته است.
قسمت‌هایی از آن همیشه در حال دست‌به‌دست‌شدن است و آنچه که مدام باعث گروه‌بندی‌های متفاوت متحدان می‌گردد، این است که هرازگاهی با یک حرکت خیانت‌آمیز فرصت تصاحب یک بخش به دیگری داده می‌شود.
تمام مناطق مورد مشاجره دارای معادن ارزشمندی هستند و در برخی از آنها محصولات گیاهی مهمی نظیر کائوچو به بار می‌آید که در مناطق سردسیر ناچارند‌ با استفاده از روش‌های نسبتا پرهزینه نوع مصنوعی آن را بسازند.
اما بالاتر از همه، این مناطق از ذخایر پایان‌ناپذیر نیروی کار سود می‌برند.
هر قدرتی که به حاکمیت بخش استوایی افریقا، یا کشورهای خاورمیانه و جنوب هند یا مجمع‌الجزایر اندونزی دست یابد، مالک هزارها میلیون کارگر ساده سختکوش با کمترین دستمزدها خواهد بود.
ساکنان این سرزمین‌ها که کم‌وبیش به نحو آشکاری تبدیل به برده می‌شوند، مدام بین فاتحان جدید و قدیم ردوبدل می‌شوند و مانند زغال‌سنگ یا نفت در مسابقه تولید بیشتر اسلحه و مهمات، تسخیر سرزمین‌های بیشتر و کنترل بر جمعیت بیشتری از نیروی کار، بارها و بارها و برای مدت نامعلومی به مصرف می‌رسند.
باید به این نکته توجه داشت که در واقع مبارزه هیچ‌گاه از حاشیه مناطق مورد مشاجره فراتر نمی‌رود.
مرزهای اوراسیا بین رود کنگو و ساحل شمالی مدیترانه در تغییر است.
جزایر اقیانوس هند و آرام مرتبا توسط اوشنیا و سپس ایستاسیا تسخیر می‌شوند، در مغولستان خط تقسیم‌بندی بین اوراسیا و ایستاسیا هیچ‌گاه ثابت نیست؛ هر سه ابرقدرت درمورد سرزمین‌های اطراف قطب که در واقع بخش اعظم آنها کشف نشده و غیرمسکونی است ادعا دارند؛ اما توازن قوا همیشه تقریبا برقرار می‌ماند و قلمرو اصلی هریک از سه ابرقدرت مصون از تعرض باقی می‌ماند.
درضمن نیروی کار مردمان استثمارشده ساکن اطراف خط استوا در واقع مورد نیاز اقتصاد جهانی نیست.
از آنجا که هرچه توسط آنان تولید می‌شود، برای مقاصد جنگی استفاده می‌گردد و هدف از راه‌اندازی یک جنگ همیشه این است که برای راه‌اندازی جنگی دیگر، موقعیت بهتری فراهم شود، پس این جنگ‌ها چیزی به ثروت جهانی نمی‌افزایند.
جمعیت بردگان با کار خود باعث می‌شوند که سرعت ماشین جنگی بالا رود.
اما در نبود آنها ساختار جامعه جهانی و فرایند تجدید حیات آن، تفاوت چندانی پیدا نمی‌کند.
هدف اولیه جنگ‌های مدرن امروزی( که مغزهای متفکر در رهبری حزب برطبق اصول دوگانه‌باوری، هم آن را به رسمیت می‌شناسند و هم از پذیرش آن سر بازمی‌زنند) مصرف تمام تولیدات ماشین‌هاست‌ بدون آنکه معیارهای عمومی زندگی رشد کنند.
از زمان پایان قرن نوزدهم در جوامع صنعتی مشکل مازاد کالاهای مصرفی به طور بالقوه وجود داشته است.
پیداست‌ در حال حاضر که غذای بخورونمیر هم برای همه افراد وجود ندارد، این مسئله چندان حیاتی به نظر نمی‌رسد و حتی در صورتی که فرایندهای مصنوعی نابودسازی مازاد کالاها به کار گرفته نشود، باز هم مسئله مازاد چندان اهمیت نخواهد یافت.
دنیای امروز در مقایسه با دنیایی که قبل‌از سال 1914 وجود داشت، لخت، گرسنه و ویران است و اگر قرار باشد با تصویری که مردم آن زمان از دنیای امروز ما داشتند، مقایسه شود از فقیر هم فقیرتر است.
در اوایل قرن بیستم، تصویری از جامعه آینده تقریبا در ذهن ناخودآگاه همه افراد باسواد وجود داشت، دنیایی فوق‌العاده ثروتمند، بی‌دردسر، بانظم و کارآمد بود( دنیایی تمیز و خیره‌کننده از شیشه و فولاد و سیمان به سفیدی برف).
علم و فناوری رشدی سرسام‌آور داشتند و طبیعی بود که تصور شود این روند رشد همچنان ادامه می‌یابد.
اما چنین نشد.
از سویی به دلیل تحلیل‌رفتگی ناشی از زنجیره طولانی جنگ‌ها و انقلاب‌ها و از سوی دیگر به دلیل وابستگی پیشرفت علمی و فنی به عادت تجربی تفکر و اندیشه، که در جامعه‌ای به شدت تحت کنترل و محدود، نمی‌توانست به بقای خود ادامه دهد.
به طور کلی امروزه جهان بسیار بدوی‌تر از پنجاه سال پیش است.
عقب‌ماندگی در بعضی از زمینه‌ها از بین رفته است و تجهیزات گوناگونی که اغلب به نحوی با جنگ و کارهای جاسوسی پلیسی در ارتباط هستند، رشد کرده اند.
اما کشف و اختراع تا حد زیادی متوقف شده و آثار خرابی به‌جامانده از جنگ اتمی دهه 1950 هرگز جبران نخواهد شد.
با همه اینها، خطرات ذاتی وجود ماشین همچنان وجود دارد.
از لحظه‌ای که ماشین وارد میدان شد، برای همه مردم اهل اندیشه روشن بود که دیگر نیازی به سخت کارکردن انسان نیست و به‌تبع این امر، نابرابری‌های انسانی نیز تا حدود زیادی از بین می‌رود.
اگر ماشین به طور هدف‌مند برای پایان‌دادن به گرسنگی، کار زیاد، نبود بهداشت، بی‌سوادی و بیماری به کار گرفته می‌شد، درطی چند نسل باید به این اهداف دست می‌یافت.
اما در واقع از ماشین اصلا برای چنین منظوری استفاده نشد.
بلکه از آن برای تولید ثروتی استفاده کردند که بعضی اوقات امکان توزیع درست آن هم وجود نداشت و طی همین فرایند نسبتا خودبه‌خودی، باعث شد سطح زندگی عموم مردم در یک دوره زمانی پنجاه‌ساله، از اواخر قرن نوزدهم تا اوایل قرن بیستم، به شدت بالا برود.
اما این موضوع نیز قابل‌توجه بود که افزایش مداوم ثروت، نابودی جامعه طبقاتی را باعث می‌شد( یعنی در حقیقت باید گفت خود باعث نابودی جامعه طبقاتی می‌شد).
در جامعه‌ای که همه افراد ساعت کار محدود و غذای کافی دارند، در خانه‌های مجهز به حمام و یخچال زندگی می‌کنند و دارای ماشین یا حتی هواپیما هستند، مهمترین و آشکارترین اشکال نابرابری دیگر وجود ندارد.
اگر ثروت روزی جنبه عمومی پیدا کند، دیگر امتیازی برای کسی به وجود نخواهد آورد.
بدون شک، می‌توان جامعه‌ای را در نظر آورد که در آن ثروت مادی و رفاه به طور مساوی توزیع می‌شود ولی قدرت در دست طبقه ممتاز متمرکز باشد.
اما در عمل چنین جامعه‌ای عمر طولانی نخواهد داشت.
زیرا اگر همه به طور یکسان از فراغت و آسایش خیال بهره‌مند شوند، توده‌های گسترده مردم که به دلیل فقر عقب مانده اند، خیلی زود به سواد و آگاهی می‌رسند و دیر یا زود متوجه می‌شوند که اقلیت ممتاز کار خاصی انجام نمی‌دهند و سپس اقدام به نابودی آن می‌کنند.
در درازمدت، وجود یک جامعه طبقاتی فقط بر اساس فقر و نادانی ممکن.
می‌شود بازگشت به زمانی که انسان کشاورزی را آموخت، آن‌گونه که بعضی از متفکران در اوایل قرن بیستم خیال انجام آن را داشتند، راه حل علمی نیست.
این فکر با گرایش مکانیزه‌شدن که تقریبا در تمام دنیا جنبه نیمه‌غریزی به خود گرفته است، در تضاد قرار دارد و به‌علاوه همه کشورهایی که از نظر صنعتی عقب‌ماندگی دارند، به نوعی از نظر نظامی بی‌دفاع هستند و مجبورند‌ مستقیم یا غیرمستقیم تحت سلطه رقبای پیشرفته‌تر قرار بگیرند.
راه حل غیرعملی دیگر این است که بخواهیم با محدودنمودن تولید کالاها توده‌ها را در فقر نگه داریم.
این امر دقیقا در سالهای بین 1920 تا 1940 طی آخرین فاز سرمایه‌داری، به طور گسترده اتفاق افتاد.
اقتصاد بسیاری از کشورها به حال رکود افتاده بود، زمین‌ها کشت نمی‌شد، به تجهیزات سرمایه‌ای چیزی افزوده نشد، به توده‌های عظیم مردم اجازه کار نمی‌دادند و آنها مجبور بودند با استفاده از اعانه دولتی زنده بمانند.
اما این امر موجب تضعیف قوای نظامی نیز می‌شد و از آنجا که محدودیت‌های به‌وجودآمده غیرضروری بود، به گونه‌ای اجتناب‌ناپذیر، گروه‌های مخالف را به وجود آورد.
مشکل این بود که چگونه می‌توان چرخ‌های صنایع را، بدون افزودن به درآمد واقعی جهان، به حرکت درآورد.
کالاها باید تولید می‌شدند ولی نیازی نبود که توزیع شوند.
و تنها راه پیروزی در این مورد، جنگ پایدار بود.
عملکرد اصلی جنگ نابودکردن است، ولی ممکن است آماج آن نه الزاما انسان، بلکه دستاوردهای کار بشری.
باشد جنگ راهی است برای تکه‌تکه‌کردن، غرق‌کردن در عمق دریا و یا به هوا فرستادن و دودکردن موادی که می‌توانست برای آسایش بیشتر مردم، و در درازمدت، برای افزایش آگاهی آنان به مصرف برسد.
حتی اگر سلاح‌های جنگی به واقع از بین نمی‌روند، باز هم تولید آنها دارای این مزیت است که هم از نیروی کار استفاده شده و هم کالای قابل‌مصرف، تولید نشده است.
به‌عنوان مثال با نیروی کاری که یک دژ شناور ساخته می‌شود، می‌توان چند صد کشتی باری ساخت.
دژ شناور کهنه می‌شود، بدون آنکه برای کسی سود مادی به همراه بیاورد و بعد با مصرف نیروی کار عظیم‌تری مجددا دژ بعدی ساخته می‌شود.
در اصل نقشه جنگ همواره به گونه‌ای طرح می‌شود که مازاد هر تولیدی را، پس‌از رفع حداقل نیازهای جمعیت، به مصرف برساند.
در عمل نیازهای مردم را کمتر از حد واقعی برآورد می‌کنند و در نتیجه مردم همیشه دچار کمبود نیمی از مایحتاج زندگی خود هستند؛ اما این امر یک مزیت تلقی می‌شود.
اگر گروه‌های مختلف مردم( حتی گروه‌های ممتاز) را در تنگنا نگه دارند، به دلیل وجود کمبود برای همگان، کوچکترین امتیازی که به یک گروه داده شود، مهم محسوب گشته و تبعیض بین دو گروه برجسته می‌شود و این سیاستی زیرکانه است.
با توجه به معیارهای اوایل قرن بیستم، حتی یک عضو رده‌بالای حزب نیز نوعی زندگی ساده و پرتلاش را می‌گذراند.
با وجود این، مزایای معدود او ازقبیل داشتن آپارتمان بزرگ در منطقه خوب، لباس‌هایی با پارچه‌های بهتر، کیفیت خوب غذا، نوشیدنی و سیگار، داشتن دو یا سه مستخدم و ماشین یا هلیکوپتر شخصی، او را از اعضای ساده حزب جدا می‌کند و اعضای ساده نیز امتیازات مشابهی نسبت‌به فقیرترین توده‌ها، که آنها را «کارگر» می‌نامیم، دارند.
اجتماع شبیه شهر محاصره‌شده‌ای است که در آن داشتن یک تکه گوشت اسب، معیار تشخیص فقیر از غنی است.
نتیجه آنکه، وقتی شهری در حالت جنگ و البته در خطر باشد، انتقال قدرت به طبقه‌ای کوچک به‌منظور حفظ بقا طبیعی به نظر می‌رسد و از آن گزیری نیست.
بدین ترتیب جنگ نه‌فقط انهدام مورد نظر را انجام می‌دهد، بلکه آن را به روش روانشناسانه قابل‌قبولی اجرا می‌کند.
اساسا برای اتلاف مازاد نیروی کار جهان می‌توان از راه‌هایی مانند ساختن معابد و اهرام، حفر گودال و پرکردن مجدد آنها و یا حتی تولید مقادیر زیاد کالا و سپس سوزاندن آنها استفاده نمود.
ولی چنین کاری فقط می‌تواند بنیادهای اقتصادی جامعه طبقاتی را استحکام بخشد و از نظر عاطفی ثمربخش نیست.
موضوع مورد توجه، روحیه کارگران نیست، چراکه تا هنگامی‌که آنها به طور مستمر به کار مشغول باشند، نگرش آنها اهمیتی ندارد، بلکه روحیه حزب مورد توجه است.
حتی دون‌پایه‌ترین اعضای حزب باید شایسته، پرتلاش و تا حدودی باهوش باشند، اما درعین‌حال لازم است، آدم‌های متعصب زودباور و نادانی باشند که ترس، تنفر، چاپلوسی و علاقه جنون‌آمیز به موفقیت بر وجودشان‌ غالب باشد.
به بیان دیگر، باید ذهنیتی آماده برای پذیرش جنگ داشته باشند.
حال فرق نمی‌کند که اصولا جنگی رخ بدهد یا نه و چون هیچ‌گونه پیروزی قاطعی در جنگ ممکن نیست فرقی نمی‌کند که روال آن به خوبی پیش برود یا نه.
فقط لازم است شرایط، جنگی باشد.
درجه‌بندی‌کردن هوشی که حزب از اعضایش‌ طلب می‌کند و به راحتی در شرایط جنگی به دست می‌آید، اکنون جنبه‌ای عمومی و جهانی پیدا کرده است، اما هرچقدر این درجه‌بندی دقیق‌تر صورت گیرد، اعضای حزب را بهتر می‌توان از یکدیگر متمایز کرد.
جنون جنگ و تنفر از دشمن دقیقا بین اعضای رده‌بالای حزب قوی‌تر از سایر اعضای حزب است.
برای یک عضو رده‌بالای حزب در مقام اجرایی، معمولا لازم است که از نادرستی این یا آن عنوان خبری مربوط به جنگ مطلع باشد و بداند که تمام موضوع جنگ دروغ است و یا اصلا جنگی رخ نداده، یا اگر هم رخ داده به دلایلی غیراز دلایل اعلام‌شده بوده است.
اما داشتن چنین اطلاعاتی به راحتی با استفاده از روش دوگانه‌باوری خنثی می‌شود.
در این حالت، هیچ‌یک از اعضای رده‌بالای حزب حتی برای لحظه‌ای در عقیده خود مبنی‌بر واقعی‌بودن جنگ تزلزلی راه نمی‌دهند و معتقدند‌ جنگ باید با پیروزی اوشنیا به پایان برسد که ارباب بلامنازع تمام جهان است.
تمام اعضای رده‌بالای حزب به پیروزی خود در آینده اعتقاد راسخ دارند.
این پیروزی یا با تسخیر تدریجی سرزمین‌های بیشتر و ایجاد برتری قوای کوبنده به دست می‌آید و یا با دستیابی به سلاح‌های جدیدی که هیچ سلاحی قادر به ایستادگی دربرابر آنها نباشد.
تلاشی برای دستیابی به سلاح‌های جدید بی‌وقفه ادامه دارد و جزو معدود فعالیت‌هایی است که هنوز در آن ذهن خلاق و نظریه‌پرداز انسان امکان بروز می‌یابد.
امروزه در اوشنیا، دیگر علم به معنای قدیمی آن تقریبا وجود ندارد.
روش تجربی تفکر که مبنای تمام موفقیت‌های علمی گذشته بوده، با بنیادی‌ترین اصول اینگسوس در تضاد است.
و حتی پیشرفت‌های فناوری فقط در صورتی روی می‌دهند که محصول آنها در کاهش آزادی بشر کاربرد داشته باشد.
دنیا در زمینه تمام صنایع و هنرهای سودمند یا دچار وقفه شده و یا سقوط کرده است.
زمین‌ها را با گاوآهن شخم می‌زنند ولی کتاب‌ها را با دستگاه می‌نویسند.
اما درمورد مسائلی ازقبیل جنگ و جاسوسی، که از اهمیت حیاتی برخوردارند‌، هنوز از دیدگاه‌های تجربی حمایت می‌شود و یا حداقل با تسامح با آنها برخورد می‌شود.
اهداف حزب، تسخیر تمام کره زمین و خاموش‌کردن امکان تفکر مستقل برای همیشه است.
بنابراین، حزب با دو مشکل مهم روبرو است.
یکی اینکه به‌رغم تمایل افراد به آنچه که در ذهنشان‌ می‌گذرد، دسترسی یابد و دیگر اینکه چگونه می‌توان درعرض چند ثانیه و بدون هشدار قبلی، چند صد میلیون نفر را کشت.
این مسئله تا هر زمانی که تحقیقات علمی ادامه داشته باشد موضوع پژوهش خواهد بود.
دانشمند امروز یا آمیزه‌ای از روانشناس و مامور تحقیق است که با دقت فوق‌العاده درباره معنای حالت‌های چهره، رفتار و آهنگ صدا تحقیق می‌کند و مسائل مختلفی را که در مجبورکردن افراد به راستگویی موثرند‌، مانند داروها، شوک درمانی، خواب مصنوعی و شکنجه جسمی مورد مطالعه قرار می‌دهند؛ یا دانشمند یکی از رشته‌های شیمی، فیزیک یا بیولوژی است که فقط درمورد شاخه‌هایی از رشته درسی خود علاقمند است که با گرفتن جان آدم‌ها، سروکار دارند.
در آزمایشگاه‌های بزرگ وزارت صلح و در ایستگاه‌های تحقیقاتی پنهان در جنگل‌های برزیل و یا در صحرای استرالیا و یا در جزایر کشف‌نشده قطب جنوب، گروهی از متخصصان به طور خستگی‌ناپذیر مشغول کارند‌.
برخی از آنها فقط به برنامه‌ریزی تدارکات جنگ‌های آینده می‌پردازند، برخی دیگر مشغول اختراع بمب‌های موشکی بزرگ‌تر و مواد منفجره پرقدرت‌تر و سپر دفاعی غیرقابل‌نفوذتری هستند، عده‌ای دیگر در حال تحقیق برای یافتن گازهای جدید کشنده‌تر هستند، یا به‌دنبال سموم قابل‌حلی هستند که بتوان آن را در مقادیر بسیار زیاد تولید کرد، به طوری که برای ازبین‌بردن کل پوشش گیاهی یک قاره کفایت کند، یا سعی می‌کنند نسل جدیدی از میکروب‌های بیماری‌زا را پدید آورند که درمقابل تمام پادزهرها مقاوم باشد؛ عده‌ای دیگر مشتاق هستند خودرویی بسازند که بتواند همانند زیردریایی که درزیر آب حرکت می‌کند، این وسیله هم درزیر خاک حرکت کند، یا هواپیمایی که مانند کشتی بادبانی نیاز به پایگاه نداشته باشد؛ بعضی دیگر به‌دنبال احتمالات بعیدتری هستند، مانند متمرکزکردن اشعه خورشید برای عبور از عدسی‌هایی که هزاران کیلومتر دورتر در فضا قرار داده شده اند و یا تولید زمین‌لرزه یا موج‌های جزرومدی مصنوعی با بهره‌گیری از گرمای هسته زمین.
اما هیچ‌یک از این طرح‌ها تا کنون تحقق نیافته است و هیچ‌یک از سه ابرقدرت نتوانسته اند برتری قابل‌قبولی نسبت‌به دو تای دیگر کسب کنند.
نکته جالب‌توجه اینجاست‌ که هر سه قدرت در حال حاضر به بمب اتم دست یافته اند و این بمب از هر سلاح دیگری که پژوهشگران فعلی درپی ساخت آن هستند قدرتمند‌تر است.
گرچه حزب بنابه روال معمول اختراع بمب اتم را به خود نسبت می‌دهد، ولی این بمب نخستین بار در اوایل دهه 1940 ساخته شد و ده سال بعد برای اولین بار در مقیاس گسترده از آن استفاده شد.
در آن تاریخ چند صد بمب برروی مراکز صنعتی که عمدتا در بخش اروپایی روسیه، اروپای غربی و شمال آمریکا قرار داشتند، ریخته شد.
اثر این حادثه این بود که قوای حاکم بر همه کشورها را قانع کرد که در صورت استفاده از این بمب‌ها حتی در مقیاسی محدود، جامعه بشری را به کلی و به‌تبع آن قدرت خودشان نابود خواهد شد.
از آن پس با وجود اینکه هیچ موافقتی چه رسمی چه تلویحی صورت نگرفته بود، دیگر از بمب اتمی استفاده نشد اما هر سه قدرت به تولید این نوع سلاح و ذخیره آن ادامه می‌دهند، زیرا اعتقاد دارند دیر یا زود موقعیت سرنوشت‌سازی پیش خواهد آمد که برای مقابله با آن به این سلاح نیاز پیدا خواهند کرد.
در این میان، مدت سی یا چهل سال است که فنون جنگ تقریبا ثابت مانده اند.
از هلیکوپترها بیش از قبل استفاده می‌کنند، هواپیماهای بمب‌افکن عمدتا جایگزین موشک‌های خودکار شده اند و دژهای شناوری که هرگز غرق نمی‌شوند جای رزم‌ناوهایی را گرفته اند که به راحتی جابه‌جا و یا غرق می‌شدند، اما به‌غیراز این موارد، تحول چندانی روی نداده است.
همچنان از تانک، زیردریایی، اژدر، مسلسل حتی از تفنگ و نارنجک دستی استفاده می‌کنند.
به‌علاوه درعین‌حال که مدام از صفحه سخنگو و مطبوعات خبر کشتارهای بی‌پایان به گوش می‌رسید، ولی مبارزات بی‌رحمانه‌ای که در جنگ‌های قبلی مرسوم بود و طی آنها هزاران و حتی میلیون‌ها نفر درعرض چند هفته کشته می‌شدند، دیگر تکرار نشده است.
هیچ‌یک از سه ابرقدرت دیگر دست به اقداماتی نمی‌زنند که خطر شکست جدی در آن وجود داشته باشد.
هرگونه عملیات گسترده، معمولا حمله غافلگیرانه برضد یک هم‌پیمان است.
سیاست نهایی که هر سه ابرقدرت از آن پیروی می‌کنند، یکسان است.
نقشه این است که با مجموعه‌ای از عملیات جنگی، چانه‌زدن و استفاده از جاسوسی به موقع به پایگاه‌ها و نقاط مناسبی دست یابند که یکی از ایالت‌های رقیب را در محاصره داشته باشد و سپس با امضای قرارداد دوستی با رقیب، شرایط صلح را برای سال‌ها حفظ کنند تا زمینه هرگونه تردید و سوءظنی برطرف شود.
درطی این سال‌ها می‌توان موشک‌های مجهزشده به کلاهک‌های اتمی را در نقاط سوق‌الجیشی قرار داد؛ سرانجام همه آنها را هم‌زمان پرتاب کرد تا با آثار خانمانسوز خود، امکان مقابله‌به‌مثل را از بین ببرد.
سپس زمان امضای قرداد دوستی بعدی با تنها قدرت باقیمانده فرامی‌رسد تا بتوان برای حمله دوم آماده شد.
نیاز به گفتن نیست که چنین نقشه‌ای تنها در رویا می‌تواند وجود داشته باشد و به هیچ وجه تحقق نمی‌یابد.
علاوه‌بر این جنگ همیشه فقط در مناطق مورد مشاجره دراطراف استوا و قطب روی می‌دهد؛ تهاجم به قلمروهای دشمن نیز هرگز رخ نمی‌دهد.
این امر نشان می‌دهد که چرا مرزهای بین ابرقدرت‌ها در بعضی جاها نامعین هستند.
مثلا اوراسیا به راحتی می‌تواند جزایر انگلستان را که از نظر جغرافیایی جزئی از اروپا هستند، تسخیر کند و یا اوشنیا این امکان را دارد که مرزهای خود را تا رود راین و حتی تا ویستولا گسترش دهد.
اما این کار موجب نقض اصل انسجام فرهنگی می‌شود.
اصلی که گرچه هیچ‌گاه بیان نشده است، ولی همه طرفین مخاصمه از آن پیروی می‌کنند.
اگر قرار باشد اوشنیا سرزمین‌هایی را تسخیر کند که روزگاری به نام فرانسه و آلمان شناخته می‌شدند، لازم است یا ساکنان این سرزمین‌ها را اخراج کند که کاری بس دشوار است و یا باید جمعیتی حدود صد میلیون نفر را در خود جذب کند که حتی صرفا از نظر رشد صنعتی هم به پای مردم اوشنیا نمی‌رسند.
این مشکل درمورد هر سه ابرقدرت صادق است.
ساختار اجتماعی آنها ایجاب می‌کند که هیچ‌گونه برخوردی با افراد خارجی به‌جز موارد محدودی مانند زندانیان جنگی و بردگان رنگین‌پوست نداشته باشند.
حتی به کسانی که در حال حاضر به طور رسمی هم‌پیمان آنها هستند با بدترین سوءظن می‌نگرند.
اکثر مردم اوشنیا به‌غیراز زندانیان جنگی، هرگز با شهروندان اوراسیایی یا ایستاسیایی روبرو نمی‌شوند و حتی از یادگیری زبان خارجی نیز منع می‌شوند.
اگر به آنها اجازه ارتباط برقرارکردن با خارجی‌ها داده شود متوجه خواهند شد که خارجی‌ها نیز موجوداتی شبیه به خود آنها هستند و آنچه که راجع‌به آنها می‌گویند دروغ است.
دنیای بسته‌ای که در آن زندگی می‌کنند، فرومی‌پاشد و همه ترس، تنفر و احساس حق‌به‌جانب‌بودن که اساس روحیات آنها را تشکیل می‌دهد، نابود خواهد شد.
بنابراین همه طرف‌های مخاصمه دریافته اند که مهم نیست سرزمین‌های ایران، مصر، جاوه و سیلان چه‌قدر دست به دست می‌شوند ولی عبور از مرزهای اصلی فقط برای بمب‌ها امکان‌پذیر است.
درورای این نکته حقیقتی نهفته است که هیچ‌گاه به صراحت بیان نمی‌شود ولی تلویحا مورد قبول هر سه قدرت است و به آن عمل می‌شود، به عبارت دیگر شرایط زندگی در هر سه کشور به یکدیگر شباهت زیادی دارد.
فلسفه حاکم در اوشنیا اینگسوس نامیده می‌شود، در اوراسیا «بلشویسم نوین» و در ایستاسیا به نامی چینی خوانده می‌شود که معمولا آن را «پرستش مرگ» ترجمه می‌کنند، ولی شاید بهتر باشد آن را «خودزدایی» معنی کنند.
اهالی اوشنیا مجاز نیستند با اصول دو فلسفه دیگر آشنا شوند، اما به آنها می‌آموزند همان‌گونه که بربرهای وحشی از اصول اخلاقی و عقل سلیم نفرت داشتند، از این دو فلسفه دوری کنند.
در عمل، این سه فلسفه به هیچ وجه تمایزی با هم ندارند و سیستم اجتماعی اجراشده بر مبنای این سه فلسفه نیز دقیقا یکسان است.
در تمام کشورها ساختار هرمی شبیه هم است، رهبر را مانند موجودی نیمه‌خدایی می‌پرستند و اقتصاد بر پایه جنگ مداوم و کمک به ادامه آن موجودیت می‌یابد.
چنان که پیداست‌، این سه ابرقدرت نه‌تنها نمی‌توانند بر یکدیگر غلبه کنند، بلکه از این کار، سودی هم نمی‌برند.
برعکس، تا زمانی که آنها با یکدیگر در تضاد باشند، مانند بافه‌های ذرت به رشد یکدیگر کمک می‌کنند.
طبق معمول، گروه‌های حاکم هر سه قدرت نیز نسبت‌به آنچه که انجام می‌دهند درعین‌حال هم آگاه و هم ناآگاه هستند.
آنها زندگی خود را در راه فتح جهان وقف کرده اند، اما خود نیز می‌دانند که لازم است جنگ به طور همیشگی و بدون پیروزی ادامه یابد.
در این میان، این حقیقت که خطر تهاجم واقعا وجود ندارد، می‌تواند موجب انکار واقعیت جنگ شود که خود ویژگی اصلی اینگسوس و نظام‌های فکری رقیب آن است.
در اینجا لازم است مجددا به نکته‌ای اشاره کنیم که قبلا گفته شد: هنگامی‌که جنگ تداوم یابد، تغییراتی بنیادی در هویت آن پدید می‌آید.
در قرون گذشته، جنگ به‌عنوان پدیده‌ای تعریف می‌شد که عموما دیر یا زود با شکست یا پیروزی آشکار یکی از طرفین به پایان می‌رسید.
همچنین در گذشته، جنگ یکی از عواملی بود که باعث می‌شد جوامع انسانی ارتباط تنگاتنگ خود را با واقعیت مادی حفظ کنند.
تمام حکام در همه دوران‌ها سعی داشته اند در طرفداران خود دیدگاه غلطی نسبت‌به جهان پدید آورند، ولی نتوانستند در مردم این توهم را به وجود آورند که کارایی ارتش کاهش یافته است.
تا زمانی که معنای شکست، از دست دادن استقلال و یا هر وضعیت نامطلوب دیگری باشد، تدابیر جدی برضد آن اعمال خواهد شد.
حقایق طبیعی را نمی‌توان نادیده گرفت.
در فلسفه، مذهب، اخلاق و سیاست ممکن است جمع دو با دو بشود پنج، ولی هنگامی‌که کسی در حال طراحی اسلحه یا هواپیماست‌، جمع آنها باید چهار شود.
همیشه ملت‌های نالایق دیر یا زود مغلوب می‌شوند و مبارزه برای رسیدن به حداکثر توانایی، مغایر با داشتن تصورات واهی است.
به‌علاوه، برای کسب قدرت لازم است توانایی آموختن از تجربیات گذشته را داشت، یعنی تصور نسبتا دقیقی از آنچه که در گذشته روی داده است، به دست آورد.
البته کتب تاریخ و روزنامه‌ها همیشه دارای جهت‌گیری و نظرات جانبدارانه بوده اند، ولی تحریف به نوعی که امروز شاهد آن هستیم، غیرممکن بوده است.
عقل سلیم حکم می‌کرد که جنگ مطمئن‌ترین تدبیر امنیتی است، و تا جایی که به طبقات حاکم مربوط می‌شد، شاید از هر حفاظ دیگری مهمتر بود.
شکست یا پیروزی در جنگ‌ها باعث نمی‌شد تمام بار مسئولیت از گردن طبقات حاکم سلب شود.
اما زمانی‌که جنگ عملا به صورت مستمر درمی‌آید، از خطر آن کاسته می‌شود.
وقتی جنگ ادامه دارد، هیچ چیز به اندازه نیروی نظامی مورد احتیاج نیست.
پیشرفت‌های صنعتی متوقف می‌شوند و بسیاری از حقایق آشکار یا انکار می‌شوند یا مورد بی‌توجهی قرار می‌گیرند.
همان‌طور که دیدیم تحقیقاتی که می‌توانستند در راه پیشرفت علم باشند به مقاصد جنگی اختصاص می‌یابند.
اما اصولا این پژوهش‌ها نوعی خیالبافی بیش نیستند و بی‌نتیجه‌بودنشان‌ نیز چندان مهم نیست.
دیگر نیازی به کارایی حتی در زمینه نظامی نیست.
در اوشنیا همه چیز به‌جز پلیس افکار کارایی ندارد.
از آنجا که هر سه ابرقدرت غیرقابل‌تسخیر هستند، هریک در واقع دنیای جداگانه‌ای محسوب می‌شوند که در آنها تقریبا هر نوع دستکاری در افکار را با اطمینان خاطر می‌توان انجام داد.
واقعیت تنها ازطریق نیازهای زندگی روزمره، از جمله: نیاز به خوراک، پوشاک و سرپناه، خودداری از خوردن سم و یا بیرون پریدن از پنجره ساختمانی بلند و امثال اینها، احساس می‌گردد.
بین مرگ و زندگی، لذت و درد جسمانی هنوز هم تفاوت وجود دارد، فقط همین.
شهروند اوشنیایی که از ارتباط با دنیای بیرون و گذشته جدا شده است مانند انسانی که در فضای میان ستاره‌ها قرار دارد، راهی برای شناختن جهت‌های مختلف ندارد.
حاکمان چنین سرزمینی چنان اقتداری خواهند داشت که حتی فرعون و سزار هم نداشتند.
اگر تعداد شهروندانی که از گرسنگی در حال مرگ هستند آن‌قدر زیاد شود که موجب دردسر آنها گردد، مجبور می‌شوند از این امر جلوگیری کنند، و یا ناچارند‌ از نظر صنایع و تجهیزات نظامی خود را در حد رقبایشان‌ نگه دارند.
با کسب این حداقل، قادر خواهند بود واقعیت را بدان‌گونه که دلشان‌ می‌خواهد تغییر دهند.
بنابراین اگر بخواهیم چنین جنگی را با معیارهای جنگ‌های قبلی بسنجیم، می‌بینیم که فقط خود را فریب داده ایم.
این جنگ جنگ حیواناتی است که نحوه قرارگرفتن شاخ‌هایشان‌ به آنها امکان صدمه‌زدن به یکدیگر را نمی‌دهند.
اما علی‌رغم غیرواقعی‌بودن، بی‌معنی نیست.
چنین جنگی، ذخایر کالاهای مصرفی را می‌بلعد و فضای فکری جامعه را به گونه‌ای که جامعه طبقاتی بدان نیاز دارد، حفظ می‌کند.
در این وضعیت، خواهیم دید که جنگ امری کاملا داخلی است.
در زمان‌های گذشته، گروه‌های حاکم در تمام کشورها، با وجود اینکه ممکن بود با شناخت منافع عمومی از قدرت تخریبی جنگ بکاهند، برضد یکدیگر می‌جنگیدند و غالبا طرف پیروز اموال طرف شکست‌خورده را غارت می‌کرد.
ولی در دوران ما آنها اصولا برضد یکدیگر نمی‌جنگند.
گروه‌های حاکم، جنگ را برضد مسائل دلخواه خود به راه می‌اندازند و هدفشان‌ نیز تسخیر یا جلوگیری از تسخیر سرزمین‌ها نیست بلکه دست‌خورده نگه‌داشتن ساختار اجتماع است.
بنابراین، خود کلمه «جنگ» گمراه‌کننده شده است.
شاید بهتر باشد بگوییم جنگی که به طور مستمر ادامه پیدا کند، دیگر جنگ نیست.
فشار عجیبی که جنگ در دوران مابین عصر نوسنگی تا اوایل قرن بیستم بر زندگی بشر وارد می‌کرد، دیگر وجود ندارد و جای خود را به چیزی کاملا متفاوت داده است.
اگر سه ابرقدرت توافق کنند که به جای جنگیدن با یکدیگر، در صلح پایدار زندگی کنند و هریک در حیطه سرزمین خود مصون از تعرض بماند، نتیجه یکسان خواهد بود.
زیرا در این صورت هریک از آنها برای خود جهانی خودکفا می‌شود که برای همیشه از دردسر گوش به زنگ بودن برای مقابله با خطر خارجی، رهایی یافته است.
یک صلح پایدار نیز مانند جنگ پایدار است.
معنای واقعی شعار حزب «جنگ، صلح است.»
نیز همین است.
( اگرچه اکثریت اعضای حزب تنها به معنای ظاهری آن پی برده اند.)
وینستون یک لحظه از خوابیدن بازایستاد.
جایی در دوردست یک بمب موشکی به غرش درآمد.
هنوز از تنهابودن با کتاب ممنوع، در اتاقی بدون صفحه سخنگو، احساس سرخوشی می‌کرد.
حس تنهایی و امنیت، به نوعی با خستگی بدنش‌ و نرمی صندلی راحتی و نسیم ملایمی که گونه‌هایش‌ را نوازش می‌کرد، آمیخته بود.
کتاب او را مجذوب کرده بود و یا به طور دقیق‌تر به او قوت قلب داده بود.
به تعبیری می‌شد گفت، هیچ چیز جدیدی را مطرح نکرده بود، اما کلامی مسحورکننده داشت.
اگر او نیز می‌توانست به افکار پراکندهاش‌ نظم بدهد، همان چیزهایی را می‌گفت که در کتاب‌ها نوشته شده بود.
کتاب را کسی نوشته بود که افکارش‌ شبیه خود او بود، منتها بسیار قدرتمندتر و سازمان‌یافته‌تر و نیز کمتر از وینستون تسلیم ترس بود.
او معتقد بود، بهترین کتاب‌ها آنهایی هستند که چیزهایی را که خود آدم می‌داند، بیان می‌کنند.
همین‌که به بخش اول رسید صدای پای جولیا را در راه‌پله شنید و برای استقبال از او از روی صندلی برخاست.
جولیا کیف ابزار قهوه‌ای‌رنگش‌ را روی میز رها کرد و خود را در آغوش وینستون انداخت.
از آخرین دیدارشان‌ بیش از یک هفته می‌گذشت.
بعداز اینکه از هم جدا شدند، وینستون گفت: «کتاب را گرفتم.»
جولیا درحالی‌که بلافاصله جلوی چراغ نفتی می‌نشست تا قهوه درست کند با کمی بی‌علاقگی گفت: «ا، گرفتی؟
چه خوب»
قبل‌از آنکه دوباره درباره کتاب صحبت کنند، نیم ساعتی را در رختخواب گذراندند.
شب خنکی بود و آنها مجبور بودند خود را با پتو بپوشانند.
از طبقه پایین صدای آشنای آواز و قدم‌زدن کسی در مغازه به گوش می‌رسید.
زن تنومندی که وینستون در اولین روز ورود دیده بود، تقریبا جزء جدانشدنی از حیاط بود.
انگار در تمام طول روز یا با گیره لباس به دهان بین طشت و بند رخت‌ها در حرکت بود یا با صدای بلند آواز می‌خواند.
جولیا به پهلو دراز کشیده بود و داشت می‌خوابید.
وینستون خود را به کتاب رساند که روی زمین بود و سپس مجددا نشست و به بالای تخت تکیه داد.
– باید این کتاب را بخوانیم، منظورم‌ با توست‌.
همه اعضای انجمن برادری باید این کتاب را بخوانند.
جولیا با چشم‌های بسته گفت: «تو بلند‌بلند بخوان.
این بهترین راه است.
این‌طوری می‌توانی هر جا لازم شد برایم‌ توضیح بدهی.»
عقربه‌های ساعت، عدد شش را نشان می‌داد.
سه یا چهار ساعت وقت داشتند.
او کتاب را روی پایش‌ گذاشت و شروع به خواندن کرد:
فصل اول
نادانی، توانایی است
در تمام طول تاریخ مستند و شاید از اواخر عصر نوسنگی، مردم جهان به سه دسته قوی، متوسط و ضعیف تقسیم شده اند.
آنها به صورت‌های مختلفی در تقسیم‌بندی‌های کوچک‌تر جای گرفته اند، نام‌های متفاوت بی‌شماری داشته اند هم جمعیت و هم نگرش آنها نسبت‌به یکدیگر از عصری به عصر دیگر تغییر کرده است؛ اما ساختار اصلی اجتماع هرگز تغییر نکرده است.
همانند ژیروسکپ که بعداز حرکت‌کردن به هر جهت دوباره به حالت تعادل بازمی‌گردد، ساختار اجتماع نیز حتی بعداز آشوب‌های گسترده و تغییرات نسبتا غیرقابل‌برگشت، باز شکل اولیه خود را بازیافته است.
وینستون پرسید: «جولیا، بیداری‌؟»
– بله، عزیزم‌، دارم گوش می‌کنم.
ادامه بده.
خیلی جالب است.
وینستون به خواندن ادامه داد:
اهداف این سه گروه کاملا با هم متفاوت است.
هدف گروه قوی، حفظ موقعیت فعلی خویش است.
هدف گروه متوسط، عوض‌کردن جای خود با طبقه قوی است.
هدف گروه ضعیف نیز محو هرگونه تمایز و ایجاد جامعه‌ای است که در آن همه انسان‌ها برابر باشند.
البته این در صورتی درست است که اصولا برای طبقه ضعیف هدفی قایل باشیم، زیرا ویژگی ثابت آنها خستگی بیش از حد از کار شاق است که مانع از توجه کامل آنها به چیزی بیرون از زندگی روزانهشان‌ می‌شود.
بنابراین، در تمام طول تاریخ مبارزه‌ای که از نظر طرح اصلی یکسان است، بارها و بارها روی می‌دهد.
طبقه قوی مدت‌های مدید با خیال راحت حکمفرمایی می‌کند، اما دیر یا زود لحظه‌ای فرامی‌رسد که یا اعتمادش‌ را نسبت‌به خود و یا نسبت‌به توانایی حکمرانی مقتدرانه و یا هر دو از دست می‌دهد.
سپس طبقه متوسط که با تظاهر به مبارزه در راه آزادی و عدالت طبقه ضعیف را با خود همراه کرده است، طبقه قوی را کنار می‌زند.
سپس به‌محض رسیدن به اهدافش‌، مجددا طبقه ضعیف را به موقعیت بردگی که قبلا در آن قرار داشت، عقب می‌راند و خود به طبقه قوی تبدیل می‌گردد.
در این هنگام طبقه متوسط جدیدی از درون یکی از دو طبقه دیگر و یا هر دوی آنها سر برمی‌آورد و مجددا مبارزه از سر گرفته می‌شود.
بین این سه گروه، تنها گروهی ضعیف است که هیچ‌گاه حتی به طور موقت در دستیابی به اهدافش‌ موفق نیست.
اگر بگوییم بشر در طول تاریخ هیچ‌گونه پیشرفت مادی نداشته است، اغراق خواهد بود.
امروزه حتی طی دوران‌های رکود هم انسان متوسط به نسبت چند قرن گذشته شرایط و حال‌وروز بهتری دارد.
اما هیچ پیشرفت مادی یا تعدیل آداب و رسوم، اصلاح و یا انقلابی نتوانسته است حتی یک قدم ما را به عدالت انسانی نزدیک‌تر کند.
از دیدگاه طبقه ضعیف، تمام تغییرها در طول تاریخ فقط به تغییر نام اربابان آنها ختم شده است.
در اواخر قرن نوزدهم، تکرارپذیری این الگو برای بسیاری از ناظران آشکار شده بود.
سپس مکتب‌های فکری گوناگونی به ظهور رسیدند که تاریخ را روندی ادواری معرفی می‌کردند و ادعا می‌کردند این ویژگی نشان می‌دهد نابرابری قانون تغییرناپذیر زندگی انسان است.
البته چنین نظریه‌ای همیشه طرفدارانی داشت، این بار روش طرح این نظریه تفاوتی اساسی داشت.
در زمان گذشته، طبقه قوی عمدتا اصرار داشت که ساختار اجتماعی را به شکل هرم ترسیم کند.
این نظریه توسط شاهان و اشراف‌زادگان و همچنین برخی از افراد طفیلی آنها مانند کشیش‌ها و وکلا تبلیغ می‌شد و معمولا آن را با وعده‌هایی نظیر جبران این وضعیت در دنیایی دیگر تعدیل می‌نمودند.
گروه متوسط، مادامی‌که برای رسیدن به قدرت می‌جنگید از واژه‌هایی چون آزادی، عدالت و برادری استفاده می‌کرد.
البته در همان موقع هم مفهوم برادری کم‌کم برای آنها که امیدوار بودند به زودی به حاکمیت برسند ولی هنوز نرسیده بودند، مفهومی دست‌وپاگیر شده بود.
در گذشته، طبقه متوسط تحت لوای برابری دست به انقلاب می‌زد و به‌محض کنارزدن حکومت استبدادی قبلی، حکومت خود را به همان شکل تثبیت می‌کرد.
در واقع طبقه متوسط جدید پیشاپیش حکومت استبدادی خود را علنی کرده بود.
سوسیالیسم، نظریه‌ای که در اوایل قرن نوزدهم ظهور کرده بود و آخرین حلقه از زنجیر اندیشه‌هایی بود که به‌سوی شورش‌های بردگان دنیای قدیم تمایل داشت، عمیقا از آرمان‌گرایی دوران قدیم متاثر بود.
اما انواعی از آن که پس‌از سال 1900 ظهور کردند، بیشتر و بیشتر از هدف تثنیت آزادی و برابری فاصله گرفتند.
جنبش‌های نوینی که در اواسط قرن پا گرفتند– اینگسوس در اوشنیا، بلشویسم نوین در اوراسیا، و در ایستاسیا، پرستش مرگ نامیده می‌شد– تداوم بخشیدن به «عدم آزادی» و «نابرابری» را هدف آشکار خود قرار داده بود.
البته این جنبش‌ها از درون جنبش‌های گذشته سر برآورده بودند و در ظاهر از نام و عقاید آنها حمایت می‌کردند.
اما نیت همه آنها این بود که تاریخ را در لحظه‌ای مناسب متوقف کنند و جلوی پیشرفت آن را بگیرند.
قرار بود حرکت نوسانی افکار یک بار دیگر تکرار و سپس متوقف شود.
طبق معمول قرار بود طبقه متوسط، طبقه قوی را بیرون رانده و خود جانشین آن شود، ولی این بار طبقه قوی به شیوه‌ای آگاهانه می‌توانست موفقیت خود را برای همیشه حفظ کند.
ظهور عقاید جدید تا حدودی به دلیل انباشته‌شدن دانش تاریخی و رشد درایت تاریخی بود که تا قبل‌از قرن نوزدهم، نمود آشکاری نداشتند.
در این زمان حرکت ادواری تاریخ واضح شده بود یا چنین می‌نمود که واضح شده است، پس می‌شد نتیجه گرفت که به همین دلیل قابل‌تغییر بود.
اما دلیل نهفته و اصلی مسئله این بود که درست از اوایل قرن بیستم، تحقق عدالت انسانی از نظر فنی امکان‌پذیر شده بود.
این حقیقت همچنان پابرجا بود که انسان‌ها از نظر استعدادهای فطری با یکدیگر برابر نبودند و این استعدادها باید به گونه‌ای مشخص می‌شد که لاجرم اسباب برتری برخی افراد بر دیگران می‌شد، اما دیگر واقعا نیازی به تفاوت‌های طبقاتی و یا اختلافات فاحش در سطح درآمد وجود نداشت.
در دوران‌های قبلی، تفاوت‌های طبقاتی نه‌تنها اجتناب‌ناپذیر، که مطلوب هم بود.
مدنیت به بهای بی‌عدالتی به دست می‌آمد.
با بهبود و گسترش تولید ماشینی، وضع تغییر کرد حتی در صورتی که لازم بود کار افراد انواع متفاوتی داشته باشد، نیازی نبود که آنها در سطوح اجتماعی و اقتصادی متفاوتی زندگی کنند.
بنابراین از دیدگاه گروه جدیدی که قرار بود قدرت را تصاحب کند، عدالت انسانی دیگر هدف خوبی برای مبارزه نبود، بلکه خطری بود که باید از آن اجتناب می‌کردند.
در گذشته بسیار دور، هنگامی‌که وجود جامعه‌ای سرشار از صلح و عدالت عملا ناممکن بود، باورکردن آن تقریبا ساده بود.
اندیشه وجود بهشتی زمینی که در آن انسان‌ها برادروار و بدون نیاز به قوانین و کار پرزحمت درکنار یکدیگر زندگی کنند، هزاران سال فکر انسان را تسخیر کرده بود.
حتی گروه‌هایی که از هر گونه تغییر تاریخی سود می‌بردند به این دیدگاه، اعتقاد ویژه‌ای داشتند.
وارثان انقلاب‌های فرانسه، انگلیس و آمریکا تا حدودی به شعارهای خود درباره حقوق بشر، آزادی بیان، برابری درمقابل قانون و امثال آن معتقد بودند و حتی این شعارها تا اندازه‌ای در عملکرد آنها نیز تاثیر گذاشته بود.
اما تا دهه چهارم از قرن بیستم، تمام جریان‌های تفکر سیاسی، استبدادی بودند.
بهشت زمینی به‌محض اینکه به تحقق نزدیک می‌شد، مورد تردید قرار می‌گرفت.
تمام نظریه‌های سیاسی با هر نامی که بودند، به حفظ سلسله مراتب طبقاتی و انضباط خشک منجر می‌شدند.
در شرایط خشک و بی‌عاطفه‌ای که در سال‌های 1930 پدید آمده بود، اعمالی نظیر زندانی‌کردن بدون محاکمه، به کار کشیدن اسیران جنگی، اعدام در ملاء عام، شکنجه برای گرفتن اعتراف، گروگان‌گیری و راندن مردم از سرزمین‌هایشان‌، که سال‌ها پیش، دیگر فراموش شده بود، نه‌تنها مجددا رواج یافت، بلکه کسانی که خود را روشنفکر و بالنده معرفی می‌کردند، از آن اعمال دفاع کردند.
بعداز یک دهه جنگ‌های ملی و داخلی، انقلاب‌ها و جنبش‌های ضدانقلابی، در تمام دنیا بود که اینگسوس و نظریه‌های رقیباش‌ به‌عنوان نظریه‌های سیاسی تمام‌عیار پدید آمدند.
اما نظام‌های گوناگونی که در اوایل قرن پدید آمده بودند و به طور کلی به نام تمامیت‌خواه شناخته می‌شدند، راهنمای این نظریه‌ها بودند و از مدت‌ها قبل نمای اصلی دنیایی را که می‌خواست از آشوب‌های حاکم سر برآورد آشکار کرده بودند.
همچنین مشخص بود این دنیا را چگونه مردمی کنترل خواهند کرد.
طبقه اشراف‌زادگان نوین، جای بخش اعظم کارمندان دولتی، دانشمندان، صنعت‌گران، گردانندگان اتحادیه‌های تجاری، متخصصان تبلیغات، جامعه‌شناسان، معلمان، روزنامه‌نگاران و سیاستمداران حرفه‌ای را گرفته بودند.
این افراد که از میان حقوق‌بگیران طبقه متوسط و بخش فوقانی طبقه کارگر برخاسته بودند، توسط جهان بی‌ثمر صنایع کالاهای انحصاری و دولت متمرکز گرد آمده و شکل گرفته بودند.
اینها در مقایسه با همتایان خود در اعصار گذشته حرص و طمع کمتری داشتند، تجملات آنها را اغوا نمی‌کرد، تشنه قدرت مطلق بودند و بالاتر از همه نسبت‌به اعمال خود کاملا آگاه بودند و با اراده‌ای مصمم در پی نابودی مخالفین خود بودند.
این ویژگی آخر آنها بسیار مهم بود.
تمام حکومت‌های استبدادی گذشته در مقایسه با حکومت‌های امروز، چنین شور و اشتیاقی برای ازبین‌بردن مخالفین خود نداشتند.
گروه‌های حاکم همواره تا حدودی تحت تاثیر افکار آزادیخواهانه بودند و همه راه‌ها را نمی‌بستند، بلکه فقط به اعمال صریح و آشکار مخالفین خود توجه می‌کردند و به آنچه در فکر و ذهن مخالفینشان‌ می‌گذشت، توجه نمی‌کردند.
حتی کلیسای کاتولیک قرون وسطی با معیارهای امروزی اهل مدارا محسوب می‌شد.
بخشی از این موضوع به دلیل آن بود که در گذشته هیچ دولتی چنان قدرتی نداشت که شهروندانش‌ را برای همیشه تحت مراقبت نگه دارد.
البته اختراع چاپ، کار بهره‌برداری از افکار عمومی را بسیار ساده کرده و فیلم و رادیو نیز این کار را تسهیل بخشیده بود.
با ظهور تلویزیون و پیشرفت‌های فنی که دریافت و انتقال هم‌زمان پیام را به کمک یک وسیله ممکن می‌سازند، زندگی خصوصی به پایان می‌رسد.
می‌توان همه مردم یا لااقل آنهایی را که آن‌قدر مهم هستند که ارزش تماشاکردن داشته بیست‌وچهارساعته، توسط پلیس تحت نظر گرفت و با بستن تمام راه‌های ارتباطی دیگر، تحت تبلیغات رسمی قرار داد.
اکنون برای نخستین بار این امکان فراهم شده بود که افراد مجبور به اطاعت از خواست کشور شوند و همگی به وحدت عقیده برسند.
پس‌از دوران انقلابی دهه‌های پنجاه و شصت، جامعه دوباره مثل همیشه به شکل طبقات قوی، متوسط و ضعیف تقسیم شد.
اما گروه قوی نوین، برخلاف اجدادش‌، غریزی عمل نمی‌کرد بلکه می‌دانست برای حفظ موقعیت خود به چه چیزی نیاز دارد.
آنها این نکته را به خوبی درک کرده بودند که تنها پایه و ستون مطمئن برای حفظ حکومت اغنیاء و ثروتمندان، اجرای اصول جمعی است.
سرمایه و امتیازات طبقاتی در صورتی که با هم به تصاحب درمی‌آمدند، به راحتی قابل دفاع بودند.
طرح به اصطلاح «لغو مالکیت خصوصی» که در سال‌های میانی دهه پنجاه تحقق یافت، در واقع به معنی تمرکز مالکیت در دست عده‌ای بسیار اندک‌تر از قبل بود، با این تفاوت که مالکین جدید دیگر توده‌ای از مردم نبودند بلکه یک گروه را شامل می‌شدند.
اعضای حزب به طور فردی جز برخی اموال شخصی ناچیز، صاحب هیچ چیز دیگری نبودند.
اما در اوشنیا به طور کلی حزب مالک همه چیز بود، زیرا به همه چیز نظارت می‌کرد و به صلاحدید خود حتی محصولات تولیدشده را نابود می‌کرد.
حزب در سال‌های پس‌از انقلاب به این دلیل توانست به چنین قدرت بلامنازعی دست یابد که تمام جریان را به صورت جمعی اجرا کرده بود.
همه این‌طور تصور می‌کردند که سوسیالیسم در پی سلب مالکیت از سرمایه‌دارها حاکم خواهد شد؛ کسی شک نداشت که سرمایه‌دارها خلع ید شده بودند.
کارخانه‌ها، معادن، زمین‌ها، خانه‌ها، حمل و نقل، همه چیز از آنها گرفته شده بود؛ و چون این اموال دیگر خصوصی نبودند در نتیجه اموال عمومی محسوب می‌شدند.
اینگسوس از جنبش‌های سوسیالیستی پیشین منشا گرفته بود و ادامه‌دهنده روش آنها بود، عنصر اصلی برنامه سوسیالیسم را به عمل درآورد؛ البته با این نتیجه از قبل تعیین‌شده که نابرابری اقتصادی به موضوعی دائمی تبدیل شده است.
اما استمرار بخشیدن به جامعه طبقاتی، مشکلاتی جدی‌تر را به دنبال دارد.
برکنارکردن قدرت حاکم به چهار طریق امکان‌پذیر است: یا از بیرون به تسخیر درمی‌آید، یا آن‌چنان رهبری ناکارآمدی دارد که توده‌های مردم را وادار به اعتراض می‌نماید، یا یک گروه متوسط ناراضی و قوی اجازه عرض اندام می‌دهد و یا خود علاقه و اعتماد به نفس لازم برای حکومت را از دست می‌دهد.
این عوامل به طور مجزا عمل نمی‌کنند و همیشه هر چهار عامل تا اندازه‌ای در موضوع دخالت دارند.
قدرت حاکمه‌ای که یارای مقاومت دربرابر هر چهار عامل را داشته باشد، برای همیشه در قدرت باقی خواهد ماند.
در نهایت نگرش ذهنی طبقه حاکم عامل تعیین‌کننده است.
بعداز عبور از اواسط دهه حاضر، اولین خطر در حقیقت از بین رفته است.
هریک از سه قدرتی که در حال حاضر دنیا را بین خود تقسیم کرده اند، عملا غیرقابل‌شکست هستند و تنها راه شکست آنها تغییرات آهسته جمعیتی است که هر دولت قدرتمندی توانایی این را دارد که از آن اجتناب کند.
خطر دوم نیز فقط جنبه نظری دارد.
توده‌ها به دلخواه خود و یا فقط به این دلیل که تحت ستم قرار گرفته اند، دست به طغیان نمی‌زنند.
در واقع تا وقتی که آنها به معیارهایی برای مقایسه دست نیافته اند، حتی ممکن است از تحت ستم قرارگرفتن خود آگاه نباشند.
بحران‌های اقتصادی مکرر گذشته در مجموع غیرضروری بودند و در حال حاضر امکان وقوع آنها نیست، اما از آنجا که هیچ راهی برای بیان روشن نارضایتی‌ها وجود ندارد، احتمال بروز آشفتگی‌های دیگری در همان مقیاس و بدون نتایج سیاسی وجود دارد و چنین چیزی اتفاق خواهد افتاد.
این مسئله نیز همانند مشکل اضافه‌تولید که از زمان توسعه صنعت ماشینی در جامعه ما به شکل بالقوه وجود دارد، با ابزار جنگ مداوم آسان خواهد شد( نگاه کنید به فصل سوم)، و این ابزار برای تغییر جو روانی جامعه به سوی دلخواه نیز مفید می‌باشد.
بنابراین از دیدگاه حاکمان فعلی جامعه، تنها خطر واقعی یا انشعاب در گروهی جدید از مردم شایسته‌ای است که نیمه‌بیکار و تشنه قدرت هستند و یا رشد آزادیخواهی و تردید در صف همترازان خود آنهاست‌.
به این ترتیب باید گفت مشکل، تربیتی است.
این مشکل شکل‌دادن مداوم به شعور طبقه حاکم و طبقه گسترده اجرایی است که درست بعداز آن قرار دارد.
شعور توده‌ها را تنها به روش منفی می‌توان تحت تاثیر قرار داد.
با طرح این پیش‌زمینه، انسان در صورتی که قبلا با ساختار کلی جامعه اوشنیایی آشنا نشده باشد، آن را درک خواهد کرد.
برادر بزرگ از تارک هرم طبقات ظهور می‌کند.
برادر بزرگ بی‌نقص و پرقدرت است.
هر موفقیت و کامیابی، پیروزی و کشف علمی، تمام دانش و خرد، شادی و فضیلت، از رهبری بخردانه و دم مسیحایی او ناشی می‌شود.
هیچ کس تا به حال برادر بزرگ را ندیده است.
او فقط چهره‌ای برروی تابلوی تبلیغات و صدایی است که از صفحه سخنگو شنیده می‌شود.
تقریبا می‌توانیم اطمینان داشته باشیم که او هرگز نخواهد مرد و ضمنا درمورد زمان تولد او نیز ابهاماتی وجود دارد.
حزب، برادر بزرگ را به‌مثابه نقابی مناسب برای معرفی خود به جهانیان انتخاب کرده است.
او کانونی است که عشق، ترس، انتقام و همه عواطف انسانی را به‌سوی خود جذب می‌کند( عواطفی که بیشتر نسبت‌به فرد احساس می‌شود تا نسبت‌به یک سازمان).
رده‌های بالایی حزب یا بخش مرکزی پس‌از مقام برادر بزرگ قرار دارند و تعداد آنها حدود شش میلیون نفر و کمتر از دو درصد جمعیت اوشنیا است.
بعداز رده‌های بالا، بخش معمولی یا رده‌های پایینی قرار دارند که اگر بخش مرکزی را همچون مغز حکومت فرض کنیم، این بخش را می‌توان به دسته‌های حکومت تشبیه کرد.
پایین‌تر از آنها، توده‌های مردم خاموشی هستند که آنها را به نام کارگران می‌شناسیم و حدود هشتاد و پنج درصد جمعیت را تشکیل می‌دهند.
در اصطلاح مربوط به طبقه‌بندی پیشین، کارگران طبقه ضعیف محسوب می‌شوند، زیرا جمعیت بردگان سرزمین‌های استوایی که دائما بین فاتحان ردوبدل می‌شوند، نمی‌توان جزو ضروری و دائمی ساختار جمعیت دانست.
در اصل، تعلق‌داشتن به هریک از این سه طبقه جنبه موروثی ندارد.
کودکی که والدینش‌ از اعضای بخش مرکزی هستند، به طور نظری برای عضویت در بخش مرکزی زاده نشده است.
پذیرش در شاخه‌های مختلف حزب توسط آزمونی تعیین می‌گردد که در سن شانزده‌سالگی گرفته می‌شود.
نه تبعیض نژادی مطرح است نه برتری منطقه‌ای.
دربین اعضای رده‌بالای حزب می‌توان افرادی از نژادهای گوناگون مانند یهودی، سیاه‌پوست و اهالی سرخپوست امریکای جنوبی را یافت و در هر منطقه فرمانداران از میان ساکنان همان منطقه انتخاب می‌شدند.
در هیچ جای اوشنیا، مردم این احساس را ندارند که مستعمره هستند و از پایتختی دوردست بر آنها حکومت می‌شود.
اوشنیا پایتختی ندارد و کسی از محل زندگی شخصی رهبر، اطلاعی ندارد.
جز درمورد زبان مشترک انگلیسی و زبان رسمی که زبان نوین است، اوشنیا به هیچ رو دچار تمرکزگرایی نیست.
پیوند میان اعضای هیئت حاکم پیوند خونی نیست بلکه با وفاداری به یک عقیده همگانی شکل می‌گیرد.
در حقیقت جامعه ما به‌واسطه عواملی که در نگاه اول به نظر موروثی می‌رسند و به طور دقیق لایه‌بندی شده است.
جابه‌جایی بین گروه‌های مختلف در دوران سرمایه‌داری و حتی دوران پیش‌از صنعتی‌شدن، بسیار بیشتر از امروز بود.
جابه‌جایی بین دو بخش حزب امکان‌پذیر است، ولی تا حدی که منجر به تضعیف وضعیت بخش مرکزی نشود و درضمن از بلندپروازی آن عده از اعضای بخش معمولی که به درون راه می‌یابند، کاسته گردد.
کارگران یا همان طبقه پرولتاریا در واقع امکان راه‌یابی به حزب را ندارند.
مستعدترین کارگران که احتمالا تبدیل به رهبران شورشی می‌گردند، توسط پلیس افکار شناسایی و حذف می‌شوند.
اما این مسئله نه یک اصل کلی است و نه الزاما دائمی.
با در نظر گرفتن معنای قدیم کلمه طبقه، نمی‌توان گفت حزب یک طبقه است.
هدف حزب انتقال قدرت به فرزندان خود و امثال اینها نیست؛ و در صورتی که دربین افراد موجود هیچ فرد قابلی برای رهبری وجود نداشته باشد، حزب با کمال میل حاضر به ایجاد نسلی نو در بخش مرکزی است که از کارگران تشکیل شده باشد.
در سال‌های بحرانی، این واقعیت که حزب پدیده‌ای موروثی نیست، کمک زیادی به خلع سلاح تبلیغاتی دشمن کرد.
سوسیالیست نوع قدیم که برای مبارزه با چیزی به نام «امتیاز طبقاتی» آموزش دیده بود، گمان می‌کرد هر چیزی که موروثی نباشد، نمی‌تواند دائمی باشد.
او نمی‌دید که تداوم یک حکومت موروثی حتما نباید عینی باشد و به خود زحمت یادآوری حکومت موروثی اشراف‌زادگان را نمی‌داد که چه عمر کوتاهی داشت، در حالی که تشکیلاتی مانند کلیسای کاتولیک که انتخابی بود، گاه صدها و هزاران سال دوام می‌آورد.
جوهره دوام یک حکومت موروثی توارث پدر و پسری نیست، بلکه ثبات در روش زندگی و جهان‌بینی است که پسر از پدر یاد می‌گیرد.
یک گروه حاکم تا زمانی حاکم است که بتواند جانشینانی برای خود انتخاب کند.
حزب در پی بقای خون و اصالت نیست بلکه برای بقای وجود خود تلاش می‌کند.
مهم نیست چه کسی قدرت را در دست می‌گیرد به شرط آن که ساختار طبقاتی برای همیشه به همان شکل پایدار بماند.
تمام اعتقادات، رفتارها، سلیقه‌ها، عواطف و نگرش‌های عاطفی که ویژگی‌های زمان را نشان می‌دهند، در واقع به منظور حفظ و استمرار جنبه اسرارآمیز حزب و جلوگیری از درک حقیقت واقعی جامعه امروز است.
شورش واقعی و هرگونه حرکت مقدماتی که به شورش منجر شود، در حال حاضر ممکن نیست.
از جانب کارگردان تهدیدی وجود ندارد.
آنها اگر به حال خود گذاشته شوند، نسل به نسل و از قرنی تا قرن دیگر کار می‌کنند، بچه‌دار می‌شوند و می‌میرند، بدون آنکه نیازی به طغیان در خود احساس کنند و یا حتی بفهمند که دنیا باید به گونه‌ای دیگر باشد.
خطر زمانی پدید می‌آید که پیشرفت روش‌های صنعتی آموزش هرچه بیشتر کارگران را ایجاب کند؛ اما از آنجا که رقابت‌های نظامی و اقتصادی اهمیت خود را از دست داده اند سطح سواد عمومی عملا در حالت افت است.
توده‌ها چه عقیده‌ای را قبول دارند و یا ندارند، تفاوتی نمی‌کند.
می‌توان به آنها آزادی تعقل داد زیرا آنها عقلی ندارند.
اما از طرف دیگر، درمورد یک عضو حزب، کوچک‌ترین انحراف در عقاید راجع‌به بی‌اهمیت‌ترین موضوع قابل‌تحمل نیست.
یک عضو حزب از بدو تولد تا هنگام مرگ تحت مراقبت پلیس افکار به سر می‌برد.
حتی زمانی‌که تنهاست‌ نمی‌تواند، از تنهابودن خود مطمئن باشد.
او چه در حالت خواب باشد یا بیداری، کار یا استراحت، در حمام یا تختخواب، می‌توانند بدون هشدار مراقبشان‌ باشند، بی آنکه خودش از این امر بویی ببرد.
مهم نیست چه می‌کند.
روابط دوستانهاش‌، استراحتش‌، رفتارش‌ نسبت‌به زن و فرزندانش‌، حالت چهرهاش‌ در هنگام تنهایی، کلماتی که در خواب می‌گوید، حتی حرکات خاص بدنیاش‌ به دقت و چهارچشمی زیر نظر گرفته می‌شود.
نه‌تنها جرایم واقعی، بلکه هرگونه کار غیرمعمول کوچک، تغییر در عادت‌ها یا رفتار عصبی که احتمال دارد نشانه تعارض درونی باشد، حتما مورد توجه قرار می‌گیرد.
او آزاد نیست هر کار که می‌خواهد انجام دهد.
از سوی دیگر قانون و یا دستورات خاص رفتاری وجود ندارد که چهارچوب معینی برای رفتار درست به دست دهد.
در اوشنیا قانون وجود ندارد.
افکار و اعمالی که در صورت شناسایی منجر به مرگ حتمی می‌گردد، به طور رسمی ممنوع نیستند، و زنجیره بی‌پایان تصفیه‌ها، دستگیری‌ها، شکنجه‌ها و زندان‌کردن‌ها و سربه‌نیست‌کردن‌ها به این دلیل انجام نمی‌شود که کسانی را به سزای عملشان‌ برساند که واقعا جرمی مرتکب شده اند، بلکه برای افرادی به کار می‌رود که شاید احتمالا در آینده بخواهند جرمی مرتکب شوند.
لازم است همه اعضای حزب، هم عقاید و هم غرایز درست داشته باشند.
بسیاری از اعتقادات و نگرش‌هایی که از او انتظار دارند، به روشنی بیان نمی‌شوند، زیرا بیان واضح آن موجب پرده برداشتن از تناقض‌های موروثی اینگسوس می‌گردد.
اگر او واقعا فردی پایبند به اعتقاداتش‌ باشد( که در زبان نوین به او «خوب‌فکر» می‌گویند) در همه شرایط بی آنکه فکر کند، می‌داند اعتقاد درست و عواطف مطلوب کدام است.
اما به‌هرحال آموزش‌های ذهنی مفصلی که در زمان کودکی به او داده شده است و در کلمات «توقف جرم»، «سیاه سفید» و «دوگانه‌باوری» در زبان نوین تبلور می‌یابد، او را نسبت‌به تفکر عمیق درمورد هر مسئله‌ای که باشد بی‌میل و ناتوان می‌سازد.
از هر عضو حزب انتظار می‌رود که هیچ‌گونه عواطف شخصی نداشته و شعله اشتیاق در وجودش‌ هرگز خاموش نشود.
او نسبت‌به دشمنان خارجی و خائنان داخلی تنفری جنون‌آسا و مداوم نشان دهد، بی‌وقفه پیروز شود و دربرابر خود و قدرت حزب، متواضع باشد.
نارضایتی‌های ناشی از زندگی تهی و نامطلوبش‌ را آشکارا به‌سمت بیرون سوق می‌دهند و به کمک مراسم دو دقیقه ابراز تنفر زایل می‌کنند، و افکاری که ممکن است منجر به پیدایش نگرش‌های اعتراض‌آمیز شوند به کمک انضباط درونی که در سال‌های کودکی فراگرفته است، در نطفه خفه می‌شوند.
نخستین و ساده‌ترین مرحله آموزش انضباط را در زبان نوین «توقف جرم» می‌نامند.
این مرحله را می‌توان حتی به کودکان در سنین پایین نیز آموزش داد.
توقف جرم نوعی استعداد درونی، همانند غریزه است که باعث می‌شود ذهن در آستانه فکری خطرناک، متوقف شود.
عدم توانایی سنجش و مقایسه، درک‌نکردن خطاهای منطقی، نفهمیدن ساده‌ترین استدلالها در صورتی که مغایر با اینگسوس باشند، و خسته و منزجرشدن از افکاری که می‌توانند سمت و سوی بدعت‌آمیز بیابند، از قابلیت‌های توقف جرم محسوب می‌شوند.
به طور خلاصه، توقف جرم را می‌توان خرفتی مصلحتی معنی کرد.
اما فقط خرفت‌بودن کافی نیست.
برعکس، پایبندی به عقاید مرسوم در حقیقت ایجاب می‌کند فرد همان‌گونه که بر بدن خود احاطه دارد بر روند فکری خود نیز مسلط باشد.
جامعه اوشنیایی عمیقا بر این عقیده استوار است که برادر بزرگ قادر مطلق است و حزب از هرگونه خطایی به دور است.
اما از آنجا که در واقعیت نه برادر بزرگ قادر مطلق است و نه حزب مصون از خطا، لازم است تلاشی لحظه به لحظه و خستگی‌ناپذیر برای هماهنگ‌کردن حقیقت با این اعتقادات انجام شود.
واژه کلیدی در این مورد «سیاه سفید» است.
این واژه نیز مانند بسیاری از واژه‌های زبان نوین دارای دو معنای متقابل و متضاد است.
اگر به دشمن اطلاق شود، به عادت وقیحانه آنها اشاره دارد که برخلاف حقیقت آشکار، ادعا می‌کنند سیاه، سفید است.
اگر درمورد عضو حزب به کار رود، به تمایل صادقانه او اشاره می‌کند که برحسب اقتضای اصول حزبی حاضر است سیاه را سفید بنامد.
اما معنای دیگر این کلمه توانایی اعتقادیافتن به سفیدی سیاه است، و حتی بالاتر از آن دانستن اینکه سیاه، سفید است و فراموش‌کردن این واقعیت که قبلا خود فرد، اعتقادی خلاف آن داشته است.
این قابلیت نیازمند تغییردادن مداوم گذشته است، و توسط سیستم فکری خاصی انجام می‌شود که دربرگیرنده همه واژه‌های قبل نیز می‌باشد و در زبان نوین به آن «دوگانه‌باوری» می‌گویند.
به دو دلیل، تغییر یا دستکاری در گذشته لازم است، که یکی از دو دلیل فرعی است و جنبه احتیاطی دارد.
دلیل فرعی این است که عضو حزب مانند کارگران شرایط امروز را تحمل می‌کند، زیرا او هم معیاری برای سنجش ندارد.
او همان‌گونه که از کشورهای خارجی جدا افتاده است، باید از گذشته نیز جدا شود.
زیرا لازم است باور کند در شرایطی بهتر از اجدادش‌ زندگی می‌کند و سطح متوسط وسایل رفاهی به طور مداوم در حال افزایش است.
اما تا اینجا مهمترین دلیل برای تغییر گذشته این است که از لغزش‌ناپذیری حزب، دفاع شود.
سخنرانی‌ها، آمارها و همه اسناد به طور مداوم باید به‌روز شوند تا درستی پیش‌بینی‌های حزب را به اثبات برسانند.
همچنین هیچ‌گاه پذیرفته نمی‌شود که تغییری در نظریه‌ها یا متحدان سیاسی پدید آمده است.
چراکه تغییر افکار و سیاست‌ها به معنی اعتراف به ضعف است.
مثلا اگر اوراسیا یا ایستاسیا( هرکدام که باشد) امروز دشمن است، پس همیشه دشمن بوده است.
و اگر حقایق چیز دیگری می‌گویند، پس باید تغییر کنند.
به این ترتیب، تاریخ دائما در حال بازنویسی‌شدن است.
عمل تحریف هرروزه گذشته که توسط وزارت حقیقت انجام می‌شود، به اندازه عملیات جاسوسی و سرکوب که توسط وزارت عشق هدایت می‌گردد، برای حفظ ثبات حکومت واجب است.
تغییرپذیری گذشته، اساسی‌ترین اصل اینگسوس است.
گفته می‌شود رویدادهای گذشته وجود خارجی ندارد و فقط در اسناد مکتوب و حافظه افراد جای دارد.
گذشته چیزی است که اسناد و حافظه‌ها درمورد آن توافق نظر دارند.
از آنجا که حزب نظارت بر تمام اسناد و نیز افکار اعضایش‌ را در دست دارد، در نتیجه گذشته چیزی خواهد بود که حزب تصمیم می‌گیرد.
نتیجه دیگر این است که گرچه گذشته قابل‌تغییر است ولی هیچ‌گاه طبق الگوی خاصی تغییر نمی‌کند.
زیرا هنگامی‌که گذشته به شکل مورد نیاز در یک زمان بازآفرینی بشود، همین شکل جدید، گذشته خواهد بود و هیچ گذشته متفاوتی نمی‌تواند وجود داشته باشد.
حتی زمانی‌که یک اتفاق در مدت یک سال آن‌قدر تغییر کند که دیگر قابل شناختن نباشد، مسئله همچنان به اعتبار خود باقی است.
همیشه حزب مالک واقعیت مطلق است و واضح است، امر مطلق نمی‌تواند با چیزی که در حال حاضر وجود دارد، متفاوت باشد.
خواهیم دید که کنترل‌کردن گذشته بیش از هر چیز به آموزش حافظه بستگی دارد.
اطمینان حاصل‌کردن از اینکه آیا تمام اسناد موجود با اعتقادات متعارف در لحظه حاضر همخوانی دارد یا نه، فقط عملی ماشینی است.
اما لازم است در حافظه‌ها نیز وقایع به روش مطلوب ثبت شده باشند.
پس در صورت نیاز فرد می‌تواند حافظهاش‌ را مرتب کند و یا اسناد را دستکاری نماید و سپس باید عمل خود را فراموش کند.
روش انجام این کار را همچون هر شیوه ذهنی دیگر می‌توان یاد گرفت.
این روش را اکثر اعضای حزب و خصوصا تمام کسانی که در عین داشتن عقاید متعارف باهوش هم هستند، یاد گرفته اند.
در زبان قدیم نام این عمل به طور واضح «نظارت بر واقعیت» است.
در زبان نوین «دوگانه‌باوری» نام دارد، البته دوگانه‌باوری شامل خیلی چیزهای دیگر نیز می‌شود.
معنای دوگانه‌باوری قابلیتی است که موجب می‌شود، فرد دو فکر مغایر را هم‌زمان در ذهن داشته باشد و هر دو را نیز بپذیرد.
متفکر حزبی می‌داند که حافظهاش‌ باید در کدام جهت تغییر کند.
پس می‌داند که در حال کلاه گذاشتن بر سر واقعیت است؛ اما با تمرین‌های دوگانه‌باوری او می‌تواند خود را قانع کند که واقعیت نقض نشده است.
این روند باید آگاهانه باشد، در غیر این صورت از دقت کافی برخوردار نیست، درعین‌حال باید به طور ناخودآگاه انجام شود زیرا در غیر این صورت احساس دروغگویی و گناه را به همراه می‌آورد.
اساسی‌ترین کار حزب استفاده از فریبکاری آگاهانه است، درعین‌حال که با صداقت کامل مقاصد قاطعانهاش‌ را حفظ می‌کند و به همین جهت دوگانه‌باوری در قلب اصول اینگسوس جای دارد.
گفتن دروغ‌های آشکار در عین اعتقاد صادقانه به آنها، فراموش‌کردن هر حقیقتی که اسباب دردسر باشد و سپس فراخواندن آن از فراموشی هرگاه که لازم باشد، انکار واقعیت عینی در عین به حساب آوردن آنچه که انکار شده است اینها همه ضرورتی اجتناب‌ناپذیر است.
حتی استفاده از کلمه دوگانه‌باوری نیز ایجاب می‌کند که از روش دوگانه‌باوری استفاده کرد.
زیرا انسان با استفاده از این کلمه، قبول می‌کند که در حال دستکاری واقعیت است؛ با هر بار انجام دوگانه‌باوری، فرد اطلاعاتش‌ را کاهش می‌دهد؛ به همین ترتیب همیشه با دروغ از کنار واقعیت می‌گذشت.
در نهایت به کمک دوگانه‌باوری حزب توانسته بود، و همه می‌دانیم که باز هم خواهد توانست، برای هزاران سال جریان تاریخ را محبوس کند.
تمام حکومت‌های موروثی در گذشته، یا به دلیل تحجر بیش از حد و یا نرمش زیاد، افول کردند، یا دچار جهل و خودبینی شدند و نتوانستند خود را با شرایط متغیر محیط تطبیق دهند و برکنار شدند و با گرایش به آزادیخواهی دچار ضعف شدند و هنگامی‌که باید از قدرت خود استفاده می‌کردند، مصالحه کردند و آنها هم شکست خوردند.
باید گفت آگاهانه یا ناآگاهانه آنها به‌هرحال سقوط کردند.
دستاورد مهم حزب این است که نظام فکری خاصی به وجود آورده است که در آن هر دو موقعیت به طور هم‌زمان وجود دارد.
تنها بر اساس چنین پشتوانه عقلانی است که تسلط همیشگی حزب تامین می‌شود.
اگر قرار است کسی حکومت کند و به حکومت‌کردن ادامه دهد، باید بتواند معنای واقعیت را بر هم بزند.
زیرا راز حکومت‌کردن این است که بتوان اعتقاد به خطاناپذیری خود را با توانایی درس‌گرفتن از اشتباهات گذشته در هم آمیخت.
لازم به ذکر نیست که هوشمندترین افراد در کاربرد دوگانه‌باوری کسانی هستند که دوگانه‌باوری را پدید آورده اند و می‌دانند که نظام گسترده‌ای از حقه‌بازی ذهنی است.
در جامعه ما، آنها که بهتر از همه می‌دانند چه اتفاقی در حال رخ‌دادن است، همان‌ها هستند که همه دنیا را به شکل واقعی آن می‌بینند.
به طور کلی، درک بیشتر برابر است با گمراهی بیشتر: هرچه هوش بیشتر باشد، عقل کمتر خواهد بود.
تصویر روشنی از این اصل را می‌توان در این حقیقت یافت که هرچه افراد از نظر مقام اجتماعی رشد می‌کنند، جنون جنگ در آنها بیشتر قوت می‌گیرد.
مردم تحت سلطه ساکن در مناطق مورد مشاجره، کسانی هستند که تقریبا منطقی‌ترین نگرش را نسبت‌به جنگ دارند.
در نظر آنها جنگ، فاجعه‌ای مداوم است که مانند موج جزرومد، آنها را به هر سو می‌کشاند.
اینکه کدام طرف برنده این جنگ باشد برای آنان کوچک‌ترین تفاوتی نمی‌کند.
آنها از این واقعیت آگاهند‌ که تغییر اربابانشان‌ به معنی انجام کارهای سابق برای اربابان جدیدی است که با آنها درست مانند اربابان قبلی رفتار می‌کنند.
گروه دیگر که برتری مختصری نسبت‌به این مردم دارند و ما آنها را کارگر می‌نامیم، نسبت‌به جنگ آگاهی متناوب دارند.
اگر لازم باشد آنها را به سمت احساسات جنون‌آمیز ترس و تنفر سوق می‌دهند، اما به محض اینکه به حال خود گذاشته شوند، قادرند‌ برای مدت‌های طولانی وقوع جنگ را از خاطر خود پاک کنند.
اشتیاق حقیقی نسبت‌به جنگ دربین اعضای حزب و خصوصا بخش مرکزی آن، یافت می‌شود.
آنها که بهتر از هر کس می‌دانند فتح دنیا غیرعملی است، بیش از همه به آن اعتقاد دارند.
این‌گونه وحدت عجیب بین دو عنصر متضاد– دانش و نادانی، بدبینی و تعصب خشک– از ویژگی‌های مختص جامعه اوشنیاست‌.
نظام اعتقادی رسمی حتی در مواردی که دلیل موجهی برای آن وجود ندارد، سرشار از چنین تناقض‌هایی است.
به این ترتیب، حزب با هر اصلی که در ابتدا مورد حمایت جنبش سوسیالیستی قرار گرفته است، مخالفت می‌کند و این کار را هم به نام سوسیالیسم انجام می‌دهد.
از طرفی طبقه کارگر را چنان تحقیر می‌کرد که در قرون گذشته بی‌سابقه بود، و از طرف دیگر لباسی برای اعضایش‌ تعیین کرده که زمانی مخصوص کارگران یدی و به تناسب کار آنها طراحی شده بود.
به طور منظم پایه‌های انسجام خانوادگی را سست‌تر و از سوی دیگر برای رهبرش‌ نامی انتخاب کرده بود که احساسات و دلبستگی‌های خانوادگی را زنده می‌کرد.
حتی برای وزارتخانه‌هایی که بر ما حکومت می‌کنند، با نوعی وقاحت نام‌هایی انتخاب کرده اند که دقیقا با ماهیت آنها در تضاد است.
وزارت صلح به مسائل مربوط به جنگ می‌پردازد، وزارت حقیقت با دروغ‌ها، وزارت عشق با شکنجه و وزارت فراوانی با قحطی سروکار دارد.
این تناقض‌ها نه تصادفی هستند و نه نتیجه ریاکاری عادی؛ بلکه تمرین‌هایی برای دوگانه‌باوری هستند.
زیرا فقط از راه برقراری وحدت بین اجزاء متناقض است که می‌توان این قابلیت را حفظ کرد.
چرخه کهن را به هیچ طریق دیگر نمی‌توان متوقف نمود.
اگر قرار است از برابری انسان‌ها برای همیشه اجتناب شود– اگر طبقه‌ای که آن را متمایز می‌نامیم، قرار است موقعیت خود را برای همیشه حفظ کند– پس باید شرایط ذهنی حاکم یک‌جور حماقت کنترل‌شده باشد.
اما تا این لحظه یک سوال تقریبا نادیده گرفته شده است، اینکه: چرا باید از عدالت انسانی پرهیز کنیم؟
با فرض اینکه طرز کار این فرایند به درستی تشریح شده باشد، انگیزه چنین تلاش گسترده و دقیقی برای متوقف‌کردن تاریخ از برهه‌ای از زمان چیست‌؟
در اینجا به راز اصلی می‌رسیم. همان‌گونه که دیدیم، حالت اسرارآمیز حزب و خصوصا بخش مرکزی آن به دوگانه‌باوری بستگی دارد.
اما انگیزه واقعی، غریزه انکارناپذیری که نخست به تصاحب قدرت انجامید و بعد دوگانه‌باوری، پلیس افکار، جنگ مداوم و بقیه ملزومات مورد نیاز بعدی را به همراه آورد، درورای تمام این چیزها قرار داشت.
این انگیزه در حقیقت شامل…
وینستون همان‌گونه که کسی متوجه صدایی تازه می‌شود، متوجه سکوت شد.
به نظرش‌ رسید جولیا از خیلی وقت پیش بی‌حرکت است.
از کمر به بالا لخت و به پهلو خوابیده و دستش‌ را زیر سر گذاشته و طره‌ای از موهای سیاهش‌ برروی چشم‌هایش‌ ریخته بود.
تنفسی آرام و منظم داشت.
– جولیا؟
جوابی نشنید.
– جولیا، بیداری‌؟
باز هم جوابی نشنید.
او خوابیده بود.
وینستون کتاب را بست و با دقت روی زمین گذاشت، خم شد و پتو را روی خود و جولیا کشید.
به یاد آورد که هنوز راز نهایی را نمی‌داند.
می‌فهمم «چگونه» ولی نمی‌فهمم «چرا».
فصل اول هم مانند فصل سوم چیزی به دانسته‌های او اضافه نکرده بود، فقط به دانسته‌های قبلیاش‌ نظم داده بود.
اما بعداز خواندن آن بیش از پیش مطمئن شد که دیوانه نیست.
در اقلیت بودن، حتی اگر یک نفر باشی، موجب نمی‌شود خود را دیوانه بپنداری.
اگر بین حقیقت و دروغ قرار گرفتی و حتی درمقابل تمام جهان ایستادی و حق را زیر پا نگذاشتی، دیوانه نیستی.
پرتو زردرنگ خورشید در حال غروب بود، از میان پنجره برروی بالش افتاد.
وینستون چشم‌ها را بست.
تابش نور خورشید بر صورت و تماس با بدن نرم دختر به او احساس خواب‌آلودگی توام با قدرت و اعتماد می‌داد.
او در امان بود و همه چیز روبه‌راه.
در حالی که زیر لب زمزمه می‌کرد «سلامت عقل جنبه آماری ندارد.»
و احساس می‌کرد در این سخن خرد فوق‌العاده‌ای نهفته است، به خواب رفت.
هنگامی‌که از خواب برخاست، تصور کرد مدت زیادی در خواب بوده است.
اما وقتی به ساعت عقربه‌دار قدیمی نگاه کرد، متوجه شد تازه ساعت هشت و نیم است.
کمی دراز کشید و چرت زد؛ سپس طبق معمول صدای آوازی از حیاط برخاست:
خیال بیهوده‌ای بود,
همچو روزی از روزهای بهار سپری شد,
اما یک نگاه، یک حرف و یک رویا دست به دست هم دادند
و قلب مرا با خود بردند!
هنوز این آواز کوچه‌بازاری محبوب بود.
همه جا می‌شد آن را شنید.
بیشتر از «سرود تنفر» در یادها مانده بود.
جولیا با شنیدن صدا از خواب بیدار شد و درحالی‌که بدنش‌ را کش می‌داد، خمیازه‌ای کشید و از تخت پایین آمد.
– گرسنهام‌، بهتر است کمی قهوه درست کنم.
چه بد!
چراغ خاموش شده و آب هم سرد است.
چراغ را بلند کرد و تکانی داد: «این هم که نفت ندارد.»
– فکر کنم بتوانیم کمی نفت از چارینگتون پیر بگیریم.
– مسخره است، مطمئن بودم چراغ پر از نفت است.
بهتر است لباس‌هایم‌ را بپوشم.
انگار هوا سرد شده.
وینستون نیز برخاست و لباس‌هایش‌ را پوشید.
صدای خستگی‌ناپذیر، همچنان آواز می‌خواند:
میگن گذر عمر همه چیز و از یاد آدم می‌بره
میگن آدم همیشه می‌تونه چیزها رو فراموش کنه;
اما اشک و لبخند بعداز سال‌ها و سال‌ها
هنوز هم قلب من و به هیجان میاره!
درحالی‌که کمربندش‌ را محکم می‌کرد به‌سمت پنجره چرخید.
گویا خورشید به‌پشت خانه‌ها رفته بود؛ زیرا دیگر حیاط را روشن نمی‌کرد.
سنگفرش حیاط خیس بود، انگار حیاط را شسته بودند.
حس کرد آسمان نیز شسته شده که ازبین لوله‌بخاری‌ها آن‌چنان تمیز و آبی به نظر می‌رسید.
زن رختشو، همچنان در حیاط این طرف و آن طرف می‌رفت، آواز می‌خواند، سکوت می‌کرد و رخت‌های بیشتر و بیشتری را آویزان می‌کرد.
وینستون با خود فکر کرد، آیا او برای امرارمعاش رختشویی می‌کند یا صاحب سی چهل تا نوه است.
جولیا نیز به‌کنار او آمد و هر دو با نوعی علاقه به زنی که در حیاط مشغول آمدورفت بود، نگاه کردند.
وینستون همان‌طور که به زن و حرکات خاص او و دست‌های عضلانیاش‌ که به‌سمت بند رخت دراز می‌شد و باسن بزرگش‌ که مانند باسن مادیان برجسته بود، نگاه می‌کرد، برای اولین بار به نظرش‌ رسید که او زن زیبایی است.
قبلا هرگز برایش‌ پیش نیامده بود که فکر کند، اندام زنی پنجاه‌ساله که زایمان‌های متعدد باعث چاقی بیش از حد آن، و در اثر کار مداوم سفت و سخت، و پوستش‌ مانند شلغم بزرگی زبر و خشن شده، می‌تواند زیبا باشد.
اما اندام زن زیبا بود و او با خود اندیشید، چرا که نه؟
اندامی محکم و بدون انحناء مانند تخته‌سنگی از جنس گرانیت با پوستی قرمز و زبر که تناسب آن با اندام یک دختر همانند رابطه گل سرخ با میوه آن است.
چرا باید میوه را دربرابر گل خوار شمرد؟
وینستون زیر لب گفت: «زن زیبایی است.»
جولیا گفت: «دور باسنش‌ حداقل یک متر است.»
وینستون گفت: «زیبایی آن خاص خودش است.»
بعد دست در کمر باریک جولیا انداخت و او را تنگ در بغل گرفت.
آنها هرگز نمی‌توانستند‌ بچه‌ای داشته باشند.
چیزی بود که هر دو می‌دانستند.
فقط به طور شفاهی و ارتباط ذهنی این راز را با هم در میان می‌گذاشتند.
زنی که در حیاط بود به چیزی فکر نمی‌کرد، او فقط دست‌هایی قوی، قلبی پرحرارت و بدنی زاینده داشت.
وینستون نمی‌دانست آن زن چند بچه به دنیا آورده است.
شاید پانزده تا.
شاید زمانی– شاید یک سال– همچون گل سرخ وحشی، شکوفایی زودگذری داشته است و بعداز آن مثل میوه‌ای که کود داده باشند، متورم، سفت، سرخ و زمخت گشته و سپس برای مدت سی سال زندگیش‌ محدود شده بود به رختشویی، زمین‌شویی، وصله‌پینه‌زدن، پخت‌وپز، جارو، واکسن‌زدن، تعمیرکردن، زمین‌شویی و رختشویی برای بچه‌ها و سپس برای نوه‌هایش‌.
سرانجام بعداز این‌همه سال هنوز در حال آوازخواندن بود.
احترام درونی که نسبت‌به زن احساس می‌کرد به نحوی با آسمان آبی و بی‌ابری که از پشت لوله‌بخاری‌ها پیدا بود، در هم می‌آمیخت.
عجیب بود آدم فکر کند در اوراسیا یا ایستاسیا نیز آسمان برای مردم به همان شکلی باشد که در اینجا بود.
ولی مردم درزیر آسمان در همه جا مانند هم بودند، همه جا در تمام دنیا صدها و هزارها میلیون مردم دیگر که از وجود یکدیگر بی‌خبرند‌ با حصارهای دروغ و تنفر از هم جدا شده و با این حال دقیقا مثل هم بودند.
مردمی که یاد نگرفته بودند فکر کنند که در اعماق قلب‌ها و بدن‌ها و عضلاتشان‌ نیرویی دارند که می‌توانست دنیا را زیرورو کند.
اگر امیدی بود، به کارگران بود!
بدون اینکه کتاب را تا انتها بخواند می‌دانست که پیام نهایی گلدشتاین همین خواهد بود.
آینده به کارگران تعلق دارد.
اما آیا او، وینستون اسمیت، می‌توانست مطمئن باشد هنگامی‌که آن زمان فرابرسد، دنیای ساخته دست کارگران نیز مانند دنیایی که حزب ساخته بود برایش‌ بیگانه نباشد؟
بله، زیرا حداقل آن دنیا، دنیای عقل و خرد خواهد بود.
هر جا که برابری باشد، خرد هم هست.
دیر یا زود این اتفاق خواهد افتاد: قدرت بازو به آگاهی بدل خواهد شد.
کارگران فناناپذیر هستند؛ هر کس به زن شجاعی که در حیاط مشغول کار بود، نگاه می‌کرد دیگر در این مورد نمی‌توانست شک کند.
بالاخره بیداری آنها فرامی‌رسید.
و تا آن زمان، حتی اگر هزار سال به طول انجامد آنها همچون پرندگان، به‌رغم همه ناکامی‌ها، نیروی حیات را از بدنی به بدن دیگر منتقل می‌کنند، چیزی که حزب نه در آن سهیم است و نه قدرت نابودکردن آن را دارد.
وینستون گفت: «یادت‌ می‌آید روز اول، در حاشیه جنگل، طرقه‌ای برای ما می‌خواند؟»
جولیا گفت: «آن برای ما نمی‌خواند.
برای خوشایند خودش می‌خواند.
حتی از این هم ساده‌تر.
او فقط می‌خواند.»
پرنده‌ها آواز می‌خواندند.
کارگران آواز می‌خواندند، ولی حزب آواز نمی‌خواند.
در سرتاسر دنیا– در لندن و نیویورک، افریقا و برزیل و سرزمین‌های اسرارآمیز و ممنوع آن سوی مرزها، در خیابان‌های پاریس و برلین، در دهکده‌های واقع در دشت‌های بی‌انتهای روسیه، در بازارهای چین و ژاپن– همه جا همان چهره پراستقامت را می‌شد دید که از شدت کار و زایمان‌های متعدد به خشونت گراییده، ولی از هنگام تولد تا دم مرگ کار می‌کند و آواز می‌خواند.
روزی از این بدن‌های قوی، کودکانی آگاه زاده خواهند شد.
تو دیگر نخواهی بود؛ آینده متعلق به آنها بود.
اما اگر انسان، همان‌گونه که کارگران به زندگی جسمانی خود تداوم می‌بخشند، بتواند فکر خود را زنده نگه دارد و عقیده نهانش‌ را که دو به‌علاوه دو می‌شود چهار را به دیگران منتقل سازد، در آینده سهیم خواهد بود.
وینستون گفت: «ما آدم‌هایی مرده هستیم.»
جولیا با وظیفه‌شناسی تکرار کرد: «ما آدم‌هایی مرده هستیم.»
صدای خشنی از پشت‌سر آنها گفت: «شما مرده اید.»
هر دوی آنها از جا پریدند.
تمام بدن وینستون یخ کرد.
چشم‌های جولیا داشت از حدقه بیرون می‌زد.
رنگش‌ پریده بود.
رنگ روژ گونهاش‌ گویی از پوست جدا شده بود و در ذوق می‌زد.
صدای خشن تکرار کرد: «شما مرده اید.»
جولیا آهسته گفت: «صدا از پشت قاب عکس است
صدا نیز گفت: «صدا از پشت قاب عکس است، همانجا که هستید، بمانید.
تا دستوری داده نشده، هیچ حرکتی نکنید.»
شروع شده بود.
بالاخره شروع شده بود!
فقط باید می‌ایستادند و به هم خیره می‌شدند، چون کار دیگری نمی‌توانستند انجام دهند.
حتی فکر بیرون دویدن از خانه برای نجات خود، قبل‌از اینکه دیر شود، به فکرشان‌ خطور نکرد
بدون شک نمی‌توانستند از صدایی که از داخل دیوار می‌آمد، سرپیچی کنند.
صدای به زمین افتادن قاب عکس و شکستن شیشهاش‌ به گوش رسید.
صفحه سخنگو از پشت قاب عکس روی دیوار نمایان شد.
جولیا گفت: «حالا آنها ما را می‌بینند.»
صدا گفت: «حالا می‌توانیم شما را ببینیم، وسط اتاق بایستید.
پشت به پشت هم.
دست‌هایتان‌ را بالای سر ببرید.
به همدیگر نچسبید.»
آنها جدا از هم ایستاده بودند، اما وینستون حس کرد جولیا در حال لرزیدن است.
شاید هم خودش بود که می‌لرزید.
فقط توانست دندان‌هایش‌ را ثابت نگه دارد، ولی زانوهایش‌ از کنترل او خارج شده بودند.
از پایین صدای گام‌های زیادی که بیرون و درون خانه در رفت‌وآمد بودند، شنیده می‌شد.
گویا حیاط پر از آدم بود.
چیزی روی سنگ‌ها کشیده می‌شد.
صدای آواز زن ناگهان قطع شد.
صدای افتادن و قل‌خوردن چیزی مثل لگن رختشویی و بعد صداهای مبهم داد و فریاد که با ناله‌های دردناک پایان یافت.
وینستون گفت: «خانه در محاصره است.»
صدا گفت: «خانه در محاصره است.»
وینستون صدای به هم ساییدن دندان‌های جولیا را می‌شنید.
جولیا گفت: «فکر می‌کنم دیگر باید با هم خداحافظی کنیم.»
صدا گفت: «باید با هم خداحافظی کنید.»
و بعد صدای ریز مودبانه‌ای که وینستون احساس می‌کرد قبلا آن را شنیده است، گفت: «این شمعی که راهت‌ و به‌سوی تخت روشن می‌کنه، این هم ساطوری که سرت‌ و قطع می‌کنه.»
پشت‌سر وینستون چیزی روی تخت افتاد.
از حیاط انتهای نردبانی را به پنجره تکیه داده بودند و یک نفر در حال بالا آمدن از آن بود.
لحظاتی بعد اتاق پر از مردانی شد که یونیفرم‌های سیاه به تن داشتند، کفش‌های پنجه‌آهنی به پا کرده بودند و هریک باتونی در دست داشت.
وینستون دیگر نمی‌لرزید.
حتی چشم‌هایش‌ خیلی کم حرکت می‌کرد.
فقط یک چیز برایش‌ مهم بود: بی‌حرکت بماند و بهانه‌ای برای ضرب‌وشتم به دست آنها ندهد!
یکی از آنها که فکش‌ شبیه مشت‌زن‌ها و جلوی او ایستاده بود، باتونش‌ را با انگشت شست و سبابه حرکت می‌داد.
نگاه وینستون به نگاه مرد افتاد.
دیدن مردی بی‌دفاع و برهنه که دست‌هایش‌ پشت سرش‌ و تمام چهره و بدنش‌ بی‌حفاظ بود، مرد باتون به دست را بی‌طاقت کرده بود.
زبان سفیدرنگش‌ را کمی بیرون آورد و لب‌هایش‌ را لیسید و بعد کنار رفت.
صدای شکستن چیزی به گوش رسید.
یک نفر بلور کاغذنگه‌دار را از روی میز برداشته، به زمین زده و شکسته بود.
تکه‌ای از مرجان پیچ‌درپیچ و صورتی‌رنگ مانند غنچه‌های شکرین روی کیک، روی فرش قل خورد.
وینستون با خود فکر کرد: بلور و مرجان درون آن چقدر کوچک است!
پشت‌سرش‌ صدای نفسی شنید، بعد ضربه‌ای محکم به قوزک پایش‌ خورد که تعادلش‌ را بر هم زد.
یکی از مردها چنان مشتی به شکم جولیا زد که مانند فنر لوله شد.
جولیا به‌روی زمین افتاد و تلاش می‌کرد نفس بکشد.
وینستون جرات نمی‌کرد یک میلیمتر سرش‌ را برگرداند، ولی صورت کبود و ازنفس‌افتاده جولیا در زاویه دیدش‌ قرار گرفت.
باوجود وحشتی که داشت گویی درد را در اندام خود حس می‌کرد.
از این درد کشنده‌تر تلاشی بود که باید برای نفس‌کشیدن انجام می‌داد.
وینستون می‌دانست چگونه دردی بود: دردی وحشتناک و عذاب‌آور که باز هم نمی‌شد به آن توجه کرد، چراکه قبل‌از آن نیاز به نفس‌کشیدن داشت.
سپس دو تا از مردها او را تا زانو بلند کردند و کشان‌کشان مانند یک گونی از اتاق بیرون بردند.
وینستون توانست نیم‌نگاهی به چهره او که فروافتاده و پریده‌رنگ و آشفته بود، بیندازد.
چشم‌هایش‌ بسته بود و هنوز رنگ روژ بر گونهاش‌ بود.
این آخرین تصویری بود که از جولیا دید.
وینستون آرام و بی‌حرکت ایستاده بود.
هنوز هیچ کس او را کتک نزده بود.
افکار پراکنده‌ای که برایش‌ جالب نبودند به ذهنش‌ هجوم می‌آوردند.
نمی‌دانست آنها آقای چارینگتون را هم گرفته اند یا نه.
با زن رختشوی در حیاط چه کردند؟
احساس کرد مثانهاش‌ به او فشار می‌آورد و کمی متعجب شد، زیرا دو سه ساعت قبل به دستشویی رفته بود.
ساعت روی پیش‌بخاری نه شب را نشان می‌داد.
اما نور خیلی زیاد بود.
مگر در شب‌های ماه اوت آفتاب تا ساعت نه شب غروب نمی‌کرد؟
فکر کرد شاید او و جولیا بیش از دوازده ساعت خوابیده اند و ساعت هشت و نیم صبح را با شب اشتباه گرفته اند.
اما دیگر این فکر را دنبال نکرد.
اصلا جالب نبود.
صدای پای دیگری در راهرو شنیده شد.
آقای چارینگتون وارد اتاق شد.
رفتار مردان سیاهپوش داخل اتاق ناگهان حالتی رسمی‌تر به خود گرفت.
درضمن چیزی در ظاهر آقای چارینگتون تغییر کرده بود.
چشمش‌ به تکه‌های بلور شکسته افتاد.
به تندی گفت: «اینها را جمع کنید.»
مرد دیگری دستور را اجرا کرد.
لهجهاش‌ تغییر کرده بود؛ ناگهان وینستون دریافت صدای چه کسی را چند لحظه قبل از صفحه سخنگو شنیده بود.
چارینگتون هنوز ژاکت بنفش‌رنگ کهنه را به تن داشت، اما موهایش‌ که قبلا سفید بود، حالا کاملا سیاه شده بود.
درضمن عینک به چشم نداشت.
نگاهی دقیق به صورت وینستون انداخت طوریکه انگار می‌خواست از هویت او مطمئن شود.
سپس رویش‌ را برگرداند.
دیگر آن آدم قبلی نبود، ولی مطمئنا می‌شد او را شناخت.
قامتش‌ راست و گویا تنومندتر شده بود.
در چهرهاش‌ تغییرات کوچکی دیده می‌شد که به خوبی آن را عوض کرده بود.
ابروهای سیاهش‌ به انبوهی گذشته نبود، چین‌ها از بین رفته بودند و همه خطوط صورت عوض شده بود؛ حتی بینیاش‌ کوتاه‌تر شده بود.
چهره خونسرد و هوشیار مردی حدودا سی‌وپنج‌ساله بود.
وینستون با خود فکر کرد در عمرش‌ اولین بار است که آگاهانه به چهره یکی از اعضای پلیس افکار می‌نگرد.
وینستون نمی‌دانست کجاست‌.
احتمالا در وزارت عشق بود؛ ولی برای اطمینان از این موضوع هیچ راهی نبود.
در سلولی بی‌پنجره با سقفی بلند بود که دیوارهااش‌ از کاشی‌های سفید براق می‌درخشید.
لامپ‌های توکار سلول را با نوری سرد روشن کرده بودند و صدای وزوز آهسته و مداومی به گوش می‌رسید که احتمالا مربوط به جریان هوا می‌شد.
نیمکت یا طبقه‌ای دیواری که عرض آن فقط برای نشستن مناسب بود، در امتداد یکی از دیوارها قرار داشت و روبروی در، لگن دستشویی با در شکسته و بدون نشیمن چوبی دیده می‌شد.
چهار صفحه هم برروی چهار دیوار سلول نصب شده بود.
درد مبهمی در ناحیه شکمش‌ احساس می‌کرد.
از موقعی که او را سوار بر وانت سرپوشیده کردند و بردند، این درد را احساس می‌کرد.
اما گرسنگی هم به نحوی با این درد آمیخته بود.
از آخرین باری که چیزی خورده بود، بیست و چهار ساعت یا سی و شش ساعت می‌گذشت.
هنوز فهمیده بود و شاید هرگز نمی‌فهمید که زمان دستگیریش‌ صبح بود یا شب.
از موقعی که دستگیر شده بود، هیچ چیزی نخورده بود.
بی‌حرکت روی نیمکت نشسته و دست‌ها را بر زانوان نهاده بود.
دیگر یاد گرفته بود بی‌حرکت بنشیند.
اگر حرکت پیش‌بینی‌نشده‌ای از آدم سر می‌زد، از پشت صفحه سخنگو بر سر آدم فریاد می‌زدند.
اما گرسنگیاش‌ هر لحظه بیشتر می‌شد.
دلش‌ بیش از هر چیز، تکه‌ای نان می‌خواست.
فکر می‌کرد هنوز داخل جیب‌های لباس کارش‌، باید مقداری خرده‌نان باشد.
حتی ممکن بود تکه‌ای نان خشک هم پیدا کند، چراکه گاه‌گاهی احساس می‌کرد چیزی پایش‌ را می‌خاراند.
سرانجام وسوسه پیداکردن نان بر ترسش‌ چیره شد؛ دستش‌ را به‌داخل جیب برد.
صدایی از درون صفحه سخنگو فریاد زد: «اسمیت!
شماره 6079 و.
اسمیت!
در سلول دست‌ها خارج از جیب!»
دوباره بی‌حرکت نشست و دست‌ها را روی زانو‌ها گذاشت.
قبل‌از اینکه او را به اینجا بیاورند به یک زندان معمولی و یا بازداشتگاه موقت که معمولا پلیس‌های گشتی از آن استفاده می‌کنند، برده بودند.
نمی‌دانست چه مدت آنجا بود؛ شاید چند ساعت.
به‌هرحال نگه‌داشتن حساب زمان در جایی که نه ساعت وجود دارد و نه نور آفتاب به آن راه دارد، کار مشکلی است.
آنجا جای شلوغی بود و بوی گند می‌داد.
او را در سلولی شبیه به سلول فعلی انداخته بودند، با این تفاوت که آنجا به شدت کثیف‌تر بود و هیچ وقت کمتر از ده تا پانزده نفر در آن نبودند.
اکثر آنان مجرمان عادی بودند اما در بینشان‌ تعدادی زندانی سیاسی نیز یافت می‌شد.
اما ساکت در کنار دیوار، جایی که زندانیان برای اشغال آن به هم تنه می‌زدند، نشسته بود و چنان از ترس و درد شکم پریشان بود که به اطرافش‌ کمتر توجه داشت، با این‌همه متوجه تفاوت حیرت‌انگیزی بین رفتار زندانیان حزبی و سایر زندانیان شده بود.
زندانیان حزب ساکت و وحشت‌زده بودند، اما مجرمان عادی به هیچ چیز اهمیت نمی‌دادند.
به نگهبان‌ها توهین می‌کردند، وقتی وسایلشان‌ را مصادره می‌کردند با خشونت با آنها می‌جنگیدند، کف سلول کلمات مستهجن می‌نوشتند، از نقاطی مخفی در اطراف زندان غذای قاچاق به داخل زندان می‌آوردند و می‌خوردند و حتی هنگامی‌که صفحه سخنگو سعی در برقراری نظم داشت، آن را با هیاهو و فریاد خفه می‌کردند.
از سوی دیگر، بعضی از آنها با نگهبان‌ها رابطه دوستانه‌ای داشتند و آنها را به نام‌های خودمانی صدا می‌کردند و با چرب‌زبانی از چشمی نگهبانی روی درها، از آنها سیگار می‌گرفتند.
نگهبان‌ها هم در برخورد با زندانیان عادی، حتی زمانی‌که باید با جدیت رفتار می‌کردند، شکیبایی خاصی از خود نشان می‌دادند.
از اردوگاه‌های کار که قرار بود اکثر زندانیان به آنجا فرستاده شوند، زیاد صحبت می‌کردند.
وینستون فهمیده بود که در اردوگاه‌ها اگر آشنایان خوبی داشته باشد و فوت‌وفن کار را بشناسد، همه چیز خوب پیش می‌رود.
در اردوگاه‌ها رشوه‌خواری، تبعیض و همه‌جور کلاهبرداری همچنین همجنس‌بازی و فحشا و حتی مشروب غیرقانونی که از سیب‌زمینی تهیه می‌شد، رواج داشت.
مسئولیت‌های داخل زندان را فقط به زندانیان عادی، خصوصا تبهکاران و قاتل‌ها واگذار می‌کردند که در آنجا برای خود حکومتی درست کرده بودند.
همه کارهای پست به زندانیان سیاسی واگذار می‌شد.
انواع خلاف‌کاران ازقبیل قاچاقچیان مواد مخدر، دزدها، راهزن‌ها، گردانندگان بازار سیاه، افراد دائم‌الخمر و فاحشه‌ها دائما به آنجا می‌آمدند و می‌رفتند.
بعضی از آدم‌های دائم‌الخمر آن‌قدر وحشی بودند که دیگر زندانیان برای سرکوب آنها با یکدیگر همدست می‌شدند.
چهار نفر از نگهبان‌ها دست و پای زنی تنومند با سینه‌های آویخته را که حسابی کتک خورده بود، گرفته و به‌داخل سلول می‌آوردند.
زن تقریبا شصت‌ساله و موهای سفیدش‌ بر اثر تقلا در صورتش‌ پخش شده بود و مرتبا تکان می‌خورد و فریاد می‌زد، و با کفش‌هایش‌ به طرف نگهبان‌ها لگدپرانی می‌کرد.
نگهبان‌ها کفش‌هایش‌ را درآوردند و او را روی پای وینستون پرت کردند، به طوری که استخوان رانش‌ داشت خرد می‌شد.
زن بلند شد و آنها را دنبال کرد و فریاد زد «حرومزاده‌های…» بعد متوجه شد که کجا نشسته است و خود را به‌روی نیمکت سر داد.
– من و ببخش، عزیز دلم‌، نمی‌خواستم روی تو بنشینم.
اون کثافت‌ها من و پرت کردند.
اونها نمی‌فهمند با یه خانم باید چه‌طور رفتار کنند، مگر نه؟
سپس مکثی کرد، دستی به سینهاش‌ کشید و آروغ زد و بعد گفت: «ببخشید، دست خودم نبود.»
زن به طرف جلو خم شد و کف سلول بالا آورد.
بعد به پشت تکیه داد و چشم‌هایش‌ را بست و گفت: «حالا بهتر شد، من می‌گم نباید بذاری پایین بره.
تا توی معده هست باید اون و بالا آورد.»
زن سر حال آمد و دوباره به وینستون نگاهی انداخت و گویا به یاد چیزی افتاد.
بازوی سنگینش‌ را دور شانه وینستون انداخت و او را به‌سمت خود کشید و از نفسش‌، آمیزه‌ای از بوی استفراغ و آبجو به مشام وینستون خورد.
زن پرسید: «اسمت‌ چیه‌، عزیز دلم‌؟»
– اسمیت.
– اسمیت؟
چه بامزه.
اسم من م اسمیته‌.
عجیبه‌.
سپس به حالتی احساساتی گفت: «تو باید پسر من باشی!»
وینستون فکر کرد شاید او مادرش‌ باشد.
به سن و سال و جثهاش‌ می‌آمد، و شاید همه مردم بعداز بیست سال زندگی در اردوگاه کار اجباری به همین اندازه تغییر می‌کردند.
هیچ کس دیگر با وینستون حرف نمی‌زد.
زندانی‌های عادی به طرز حیرت‌آوری سعی می‌کردند زندانیان حزبی را نادیده بگیرند.
با بی‌تفاوتی تحقیرآمیزی آنها را «سیاسی» می‌نامیدند.
زندانیان حزبی نیز از صحبت‌کردن با دیگران و بیش از همه با یکدیگر وحشت داشتند.
فقط یک بار دو زن روی نیمکت تنگاتنگ هم نشسته بودند و با یکدیگر صحبت می‌کردند.
وینستون درمیان هیاهوی صداها متوجه چند کلمه‌ای شد که آنها ردوبدل می‌کردند و مخصوصا شنید که چیزی راجع‌به اتاق «صد و یک» می‌گفتند.
ولی متوجه منظور آنها نشد.
حدودا دو یا سه ساعت پیش بود که او را به اینجا آورده بودند.
دل‌دردش‌ همچنان ادامه داشت اما گاهی بهتر و گاهی بدتر می‌شد و دامنه افکارش‌ نیز به همان نسبت گسترده یا محدود می‌شد.
وقتی دردش‌ زیاد می‌شد، فقط با خود درد و میلش‌ به غذا فکر می‌کرد.
وقتی که درد کمتر می‌شد، ترس به او غلبه می‌کرد.
بعضی اوقات چیزهایی را که ممکن بود برایش‌ اتفاق بیفتد، چنان واقعی می‌دید که ضربان قلبش‌ تند می‌شد و نفسش‌ می‌گرفت.
ضربه باتون‌ها را بر آرنج‌هایش‌ و پنجه آهنین کفش‌ها را بر ساق پایش‌ احساس می‌کرد و خود را می‌دید که روی زمین افتاده و با دندان‌های شکسته برای اندکی ترحم، التماس می‌کرد.
کمتر به جولیا فکر می‌کرد.
نمی‌توانست فکرش‌ را روی او متمرکز کند.
زمانی او را دوست داشت و به او خیانت نمی‌کرد؛ اما این موضوع فقط یک واقعیت بود که به آن آگاهی داشت، همان‌گونه که قوانین ریاضی را می‌دانست.
در حال حاضر نسبت‌به جولیا هیچ احساس علاقه‌ای نمی‌کرد و حتی به این فکر نبود که چه بر سر او آمده است.
بیشتر از جولیا، به ابراین فکر می‌کرد و چشم امیدش‌ به او بود.
ابراین باید فهمیده باشد که او دستگیر شده است.
او گفته بود، انجمن برادری هرگز برای نجات اعضایش‌ کاری نمی‌کند.
اما تیغ ریش‌تراش هم بود؛ ممکن بود آنها اگر بتوانند برایش‌ تیغ ریش‌تراش بفرستند.
در آن صورت قبل‌از اینکه نگهبان‌ها به داخل سلول بریزند حدود 5 ثانیه فرصت داشت.
تیزی تیغ با بیرحمی بدنش‌ را می‌شکافت و او احساس گرگرفتگی می‌کرد، حتی ممکن بود، تیغ انگشت را تا استخوان بشکافد.
یاد این چیزها بدن بیمارش‌ را که از کوچکترین دردی به خود می‌پیچید، آزرده می‌کرد.
تردید داشت که حتی اگر فرصتاش‌ را بیابد، از تیغ استفاده کند.
طبیعی بود که قدر هر لحظه از زندگیش‌ را بداند و به ده دقیقه بیشتر زنده‌بودن امیدوار باشد، حتی اگر بداند که در پایان آن ده دقیقه شکنجه در انتظار اوست‌.
گاهی اوقات تلاش می‌کرد تعداد کاشی‌های روی دیوارها را بشمارد.
کار ساده‌ای بود، ولی معمولا دروسط کار تمرکزش‌ را از دست می‌داد و اشتباه می‌کرد.
اغلب اوقات نمی‌دانست کجاست‌ و چه وقت از روز است.
یک لحظه مطمئن بود که بیرون باید آفتابی باشد و درست لحظه‌ای بعد فکر می‌کرد حتما هوای بیرون تاریک تاریک است.
به طور غریزی می‌دانست که در اینجا چراغ‌ها را هیچ‌گاه خاموش نمی‌کنند.
جایی بود که در آن اثری از تاریکی نبود.
حالا می‌فهمید چرا به نظرش‌ رسیده که ابراین اشاره او را درک کرده بود.
در وزارت عشق هیچ پنجره‌ای وجود نداشت.
سلول او احتمالا دروسط ساختمان و یا روبروی دیوارهای خارجی قرار گرفته بود، شاید ده طبقه زیر زمین و یا سی طبقه بالای زمین بود.
در فکرش‌ از این طرف به آن طرف حرکت می‌کرد و سعی داشت با حواسش‌ دریابد که آیا در جایی بالاتر از سطح زمین و یا عمیقا زیر زمین قرار دارد.
از بیرون صدای پا می‌آمد.
در فولادی با صدای سنگینی باز شد.
افسر جوانی با هیکل موزون ملبس به یونیفرم سیاهی از جنس چرم براق که همه جااش‌ برق می‌زد به سرعت قدم به‌داخل سلول گذاشت.
چهره رنگ‌پریدهاش‌ با خطوط منظم، شبیه به ماسک مومی بود.
با اشاره به نگهبان‌ها دستور داد تا زندانی همراهشان‌ را به داخل بفرستند.
امپل‌فورت شاعر لخ‌لخ‌کنان وارد سلول شد.
در مجددا با صدا بسته شد.
امپل‌فورت نگاه مشکوکی به طرفین سلول انداخت.
گویی انتظار داشت دری بیابد که بتواند از آن خارج شود و بعد شروع به بالا و پایین رفتن در سلول کرد.
هنوز متوجه وینستون نشده بود.
چشم‌های نگرانش‌ به نقطه‌ای حدودا یک متر بالاتر از سر وینستون نگاه می‌کرد.
کفش به پا نداشت و انگشتان بزرگ و کثیف پایش‌ از سوراخ‌های جوراب بیرون زده بود.
پیدا بود مدت‌ها از اصلاح صورتش‌ می‌گذشت.
ریش کم‌پشتی پهنای صورتش‌ را می‌پوشاند و به طور عجیبی با هیکل درشت و کم‌جان و حرکات عصبیاش‌ همخوانی داشت و او را شبیه اوباش نشان می‌داد.
وینستون کمی از حالت خمودی درآمد.
او باید با امپل‌فورت صحبت می‌کرد و خطر تذکر از طرف صفحه سخنگو را به جان می‌خرید.
شاید قرار بود امپل‌فورت تیغ را به او برساند.
وینستون گفت: «امپل‌فورت.»
صدایی از صفحه سخنگو بلند نشد.
امپل‌فورت کمی حیرت‌زده مکث کرد.
چشم‌هایش‌ را به آرامی به طرف وینستون چرخاند.
– آه، اسمیت!
تو هم!؟
– تو را برای چی گرفته اند؟
امپل‌فورت با احتیاط روی نیمکت مقابل وینستون نشست و گفت: «راستاش‌ را بخواهی، در واقع فقط یک جرم وجود دارد، این‌طور نیست؟»
– و تو آن جرم را مرتکب شده ای؟
– معلوم است که مرتکب شده ام.
دستش‌ را روی پیشانی گذاشت و انگار که می‌خواست چیزی را به یاد بیاورد، شقیقه‌هایش‌ را فشرد.
با حالت گیجی شروع به صحبت کرد: «جریان از این قرار بود، چیزی یادم‌ می‌آید، احتمالا همین بود.
به طور حتم یک بی‌مبالاتی بود.
ما در حال چاپ نسخه نهایی اشعار کیپلینگ بودیم.
من کلمه «خدا» را از آخر بیت حذف نکردم.»
بعد در حالی که سرش‌ را بلند می‌کرد تا به وینستون نگاه کند، با عصبانیت اضافه کرد: «چاره‌ای نداشتم.
نمی‌شد بیت را عوض کرد.
قافیهاش‌ کلمه «جدا» بود.
می‌دانی در سرتاسر زبان ما فقط دوازده کلمه هم‌قافیه با آن وجود دارد؟
روزهای زیادی به آن فکر کردم.
قافیه دیگری پیدا نکردم.»
حالت صورتش‌ تغییر کرده بود.
آزردگیاش‌ محو شد و برای یک لحظه به نظر رسید که تقریبا خوشحال است.
مانند آدمی فاضل‌مآب که از یافتن واقعیتی بی‌ارزش احساس لذت کند و بارقه خرد ازخلال موهای چرک تنکش‌ و دردرون چشم‌ها خودنمایی کند.
سپس گفت: «تا حالا متوجه این موضوع شده ای که ویژگی شاخص تاریخچه شعر انگلیسی این است که در زبان انگلیسی اصلا قافیه وجود ندارد؟»
نه، تا به حال این فکر به ذهن وینستون نرسیده بود.
حالا هم در چنین شرایطی این موضوع به نظرش‌ نه مهم بود نه جالب.
وینستون پرسید: «می‌دانی الان چه وقت از روز است؟»
مجددا امپل‌فورت نگاهی حیرت‌زده به او انداخت.
«فکراش‌ را نکرده بودم.
آنها مرا دستگیر کردن… دو یا سه روز پیش بود.»
چشم‌هایش‌ روی دیوارها دور می‌زد، گویا دنبال روزنه‌ای می‌گشت.
«اینجا هیچ فرقی بین شب و روز نیست.
نمی‌دانم چطور می‌شود زمان را حساب کرد.»
برای چند دقیقه پراکنده‌گویی کردند، تا اینکه بدون دلیل خاصی، صدایی از صفحه سخنگو به آنها دستور داد ساکت باشند.
وینستون ساکت و دست به سینه نشست.
امپل‌فورت که عظیم‌الجثه‌تر از آن بود که روی نیمکت بتواند به راحتی بنشیند، مدام وول می‌خورد و دست‌ها را ابتدا دور زانو حلقه و بعد آنها را به هم قلاب کرد.
صفحه سخنگو سرش‌ داد زد که بی‌حرکت بماند.
زمان می‌گذشت.
بیست دقیقه، یک ساعت– فهمیدناش‌ مشکل بود دوباره صدای پا از بیرون سلول به گوش رسید.
دلش‌ هری ریخت.
معنی صدای پا این بود که به زودی زود، شاید در عرض پنج دقیقه دیگر نوبت او فرامی‌رسد.
در باز شد.
افسر جوان با چهره بی‌تفاوت وارد سلول شد.
با حرکت سریع به امپل‌فورت اشاره کرد و گفت: «اتاق 101».
امپل‌فورت با بی‌میلی دربین نگهبان‌ها به‌سمت بیرون رفت.
چهرهاش‌ تا حدودی مضطرب اما غیرقابل‌درک بود.
زمان زیادی که به نظر خیلی طولانی می‌آمد، گذشت.
دل‌درد وینستون بازگشته بود.
ذهنش‌ به طور مداوم حول یک نقطه دور می‌زد، مانند توپی که بارها در شیارهای یکسان بیفتد.
او فقط به شش چیز فکر می‌کرد: درد شکمش‌، تکه‌ای نان، خون و فریاد، ابراین جولیا، تیغ ریش‌تراش.
دوباره دل و رودهاش‌ به هم پیچید؛ صدای کفش‌ها در راهرو به گوش می‌رسید.
همین‌که در باز شد و موجی از هوا را با خود جابجا کرد، بوی عرق سردی به مشام وینستون خورد.
پارسونز به‌داخل سلول قدم گذاشت.
او شلوار کوتاه خاکی‌رنگ و پیراهن اسپرت پوشیده بود.
این بار وینستون چنان مبهوت شد که دچار خودفراموشی گردید.
– تو، اینجا!
پارسونز به وینستون نگاهی انداخت.
در نگاهش‌ هیچ هیجانی به چشم نمی‌خورد و فقط حاکی از احساس پوچی بود.
او که پیدا بود نمی‌تواند آرام بماند، شروع به قدم‌زدن سریع کرد.
هر بار که پایش‌ را از زمین برمی‌داشت لرزش زانوانش‌ مشخص می‌شد.
با حدقه‌های گشاد و نگاهی خیره گویی بی‌اختیار به جایی در فاصله نه‌چندان دور خیره شده بود.
وینستون پرسید: «تو را برای چی اینجا آورده اند؟»
پارسونز تقریبا با هق‌هق گفت: «جرم فکری.»
لحن صدایش‌ بلافاصله معلوم می‌کرد که خودش این جرم را قبول دارد و از به کار بردن این کلمه درمورد خودش دچار وحشت ناباورانه‌ای شده است.
یک لحظه درمقابل وینستون مکث کرد و ملتمسانه پرسید: «تو که فکر نمی‌کنی آنها مرا بکشن، درسته‌ رفیق؟
آنها کسی را که در عمل، کاری انجام نداده و فقط فکرهایی به سرش‌ زده، نمی‌کشن، چون فکر دست خود آدم نیست.
من می‌دانم آنها به آدم فرصت دفاع از خود را می‌دهند.
آره، به آنها اطمینان دارم!
آنها از سابقه و پرونده من خبر دارند، مگه نه؟
تو می‌دانی من چه جور آدمی بودم.
واسه خودم آدم بدی نبودم.
البته باهوش که نه، ولی مشتاق بودم.
سعی می‌کردم هر کاری از دستم‌ برمی‌آمد برای حزب انجام دهم، درسته‌؟
فکر کنم پنج سالی برام‌ بس باشد، نه؟
یا شاید ده سال؟
کسی مثل من می‌تواند در اردوگاه کار هم، مفید باشد.
آنها فقط به‌خاطر یک بار خطا مرا که نمی‌کشند؟»
وینستون پرسید: «تو گناهکاری‌؟»
پارسونز با نگاهی برده‌وار به سمت صفحه سخنگو گفت: «البته که گناهکارم‌!
فکر می‌کنی حزب آدم بی‌گناهی را دستگیر می‌کند، آره؟»
صورت وزغ‌مانندش‌ آرام‌تر شد و تا حدودی حالت قدیس‌مآبانه به خود گرفت و با حالتی نصیحت‌گونه گفت: «جرم فکری چیز وحشتناکی است، رفیق.
خیلی هم موذیانه عمل می‌کند.
ممکن است بدون اینکه آگاه باشی به مغزت‌ راه پیدا کند.
می‌دانی چه‌طور مرا به دام انداخت؟
در خواب!
آره، واقعیت را می‌گویم.
من کارم‌ را انجام می‌دادم، سعی می‌کردم وظیفهام‌ را انجام دهم هرگز نمی‌دانستم چنین چیز وحشتناکی در فکرم‌ هست.
بعد هنگام خواب شروع کردم به حرف‌زدن.
می‌دانی آنها از من چه چیزی شنیده اند؟»
بعد مانند کسی که به دلایل پزشکی مجبور است کلمات زشتی به زبان بیاورد، صدایش‌ را پایین آورد.
– مرگ بر برادر بزرگ!
بلی، من این و گفتم!
انگار بارها و بارها گفته ام.
بین خودمان باشد، رفیق، خوشحالم‌ از اینکه قبل‌از بدتر شدن کار آنها مرا گرفتند.
می‌دانی وقتی مرا به دادگاه ببرند می‌خواهم جلوی آنها چه چیزی بگویم؟
می‌خواهم بگویم: «متشکر م، قبل‌از آنکه خیلی دیر شود مرا نجات دادید، ممنونم‌.»
وینستون پرسید: «چه کسی تو را لو داد؟»
پارسونز با حالت غروری غم‌انگیز گفت: «دختر کوچکم‌، از سوراخ کلید گوش می‌داده.
حرف‌های مرا شنیده و درست فردای همان روز به گشتی‌ها گزارش داده بود.
برای بچه‌ای هفت‌ساله این کار نشان می‌دهد خیلی باهوش است، نه؟
به آن غبطه نمی‌خورم.
در واقع به آن افتخار می‌کنم.
بهرحال این مسئله نشان می‌دهد او را خیلی خوب تربیت کرده ام.»
پارسونز چند بار دیگر در سلول با عجله بالا و پایین رفت و چند بار نگاه حسرت‌باری به لگن دستشویی انداخت.
بعد ناگهان شلوارش‌ را پایین کشید.
– مرا ببخش، دوست من، چاره‌ای ندارم.
خیلی وقت است که خودم را نگه داشته ام.
بعد باسن بزرگش‌ را روی لگن دستشویی گذاشت.
وینستون صورتش‌ را با دست‌ها پوشاند.
صدای آن سوی صفحه سخنگو بلند شد.
«اسمیت!
شماره 6079 و.
اسمیت!
صورتت‌ را نپوشان.
در سلول‌ها هیچ صورتی نباید پوشیده باشد.»
وینستون دستش‌ را از صورتش‌ برداشت.
پارسونز با سروصدای زیاد کارش‌ را تمام کرد.
بعداز آن بود که معلوم شد درپوش لگن شکسته و سلول تا چند ساعت بعد بوی نفرت‌انگیزی به خود گرفت.
پارسونز را بردند.
زندانیان دیگری هم به طور اسرارآمیزی آمدند و رفتند.
یکی از آنها زنی بود که به «اتاق 101» فراخوانده شد و وینستون دقت کرد و دید زن با شنیدن این کلمات رنگش‌ پرید و خود را جمع کرد.
اگر هنگامی‌که او را به اینجا آورده بودند صبح بود، حال عصر شده بود و اگر آن موقع عصر بود، حالا نصف‌شب شده بود.
شش زندانی زن و مرد در سلول بودند.
همگی کاملا بی‌حرکت نشسته بودند.
روبروی وینستون مردی با چانه کوچک و چهره دندان‌نما که دقیقا به جونده‌های بی‌خطر شباهت داشت، نشسته بود.
پایین گونه‌های فربه کک‌مکیاش‌ چنان برآمده بود که آدم یقین می‌کرد داخل دهانش‌ غذایی را پنهان کرده است.
با چشم‌های خاکستری روشنش‌ و با نگاه آدم‌های ترسو همه را نگاه می‌کرد و اگر کسی با او چشم در چشم می‌شد بلافاصله رو برمی‌گرداند.
در باز شد و زندانی دیگری را آوردند که در دم باعث شد وینستون یخ کند.
او آدمی معمولی با ظاهری حقیر و احتمالا مهندس یا تکنسین بود.
اما چیزی که باعث حیرت می‌شد نحیفی چهرهاش‌ بود.
شبیه به اسکلت بود به دلیل لاغری بیش از حد چشم‌ها و دهانش‌ به طور نامتناسبی در چهره بزرگ می‌نمود و چشم‌های شرربارش‌ سرشار از تنفری ارضاء‌نشده نسبت‌به کسی یا چیزی بود.
مرد به فاصله کمی از وینستون، روی نیمکت نشست.
وینستون دیگر به چهره او نگاه نکرد، اما چهره دردکشیده اسکلت‌مانند چنان در ذهنش‌ نقش بسته بود که گویی در برابرش‌ نشسته است.
ناگهان متوجه قضیه شد.
مرد از گرسنگی در حال مرگ بود.
به نظر می‌رسید برای همه کسانی که در سلول بودند همین فکر پیش آمده بود.
جنب‌وجوش خفیفی دراطراف نیمکت وجود داشت.
نگاه مردی که چانه کوچکی داشت مدام به چهره مرد نحیف می‌افتاد.
سپس با شرمندگی رو برمی‌گرداند و مجددا با وسوسه‌ای ناخواسته به سمت او برمی‌گشت.
در این هنگام سر جای خود شروع به وول‌خوردن کرد.
سرانجام بلند شد و ناشیانه به سمت دیگر سلول رفت، دست در جیبش‌ کرد و با حالت شرمساری تکه‌نانی درآورد و به مرد نحیف داد.
صدای فریاد عصبانی کرکننده‌ای از صفحه سخنگو برخاست.
مرد بی‌چانه جا خورد.
مرد نحیف فورا دست‌ها را به پشتش‌ برد تا به همه دنیا نشان بدهد که نان را نگرفته است.
صدا غرید: «بامستد!
شماره 2713 ج.
بامستد!
تکه نان را بینداز زمین.»
مرد بی‌چانه تکه نان را به زمین انداخت.
صدا مجددا گفت: «همان‌جا که هستی بایست.
صورت، رو به در.
هیچ حرکتی نکن.»
مرد بی‌چانه اطاعت کرد.
گونه‌های برآمدهاش‌ ناخواسته می‌لرزید.
در با صدا باز شد.
پشت سر افسر جوان که وارد سلول شد و کناری ایستاد، نگهبان کوتاه خپلی با دست‌های بزرگ و چهارشانه ظاهر شد.
درست روبروی مرد بی‌چانه ایستاد.
سپس با اشاره افسر جوان، مشت محکمی روانه دهان مرد بی‌چانه کرد.
ضرب مشت چنان قوی بود که مرد را به زمین انداخت.
مرد روی زمین دراز به دراز افتاد.
برای چند لحظه گیج بود و خون تیره‌ای از دماغ و دهانش‌ جاری شده بود.
صدای ضعیفی مانند جیغ یا هق‌هق که گویی ناخودآگاه بود از او شنیده می‌شد.
سپس چرخید و تلاش کرد روی دست‌ها و زانوهای لرزانش‌ تکیه کند و برخیزد.
همراه با خون و بزاق دهانش‌ دو نیمه یک روکش دندان از دهانش‌ بیرون افتاد.
زندانی‌ها کاملا بی‌حرکت نشسته و دست‌ها را بر زانوها نهاده بودند.
مرد بی‌چانه خود را به‌روی نیمکت سر جای قبلیاش‌ کشید.
یک طرف صورتش‌ به کبودی،
می‌زد دهانش‌ به رنگ قرمز آلبالویی درآمده بود و حفره تیره‌ای دروسط آن دیده می‌شد.
گاه‌گاه مقدار کمی خون روی سینه لباسش‌ می‌ریخت.
چشم‌های تیرهاش‌ همچنان از چهره‌ای به چهره دیگر و این بار با احساس گناه بیشتر از قبل در حرکت بود، گویی می‌خواست ببیند دیگران به‌خاطر این وضعیتش‌ چه‌قدر او را خوار می‌شمارند.
در باز شد.
افسر جوان با اشاره کوتاهی مرد نحیف را نشان داد و گفت: «اتاق 101.»
وینستون کنار دستش‌ صدای نفس‌نفس‌زدن مرد را شنید.
مرد روی زمین به زانو درآمد و دست‌ها را در هم قلاب کرد.
او فریاد می‌زد: «رفیق!
قربان!
نباید مرا به آنجا ببرید!
مگر همه چیز را به شما نگفته ام؟
چه چیز دیگری مانده که می‌خواهید بدانید؟
چیزی نمانده که به آن اعتراف نکرده باشم، هیچی!
فقط بگویید چه می‌خواهید تا من به همان اعتراف کنم.
بنویسید تا من امضاء کنم.
هر چه که هست!
ولی اتاق 101 نه!»
افسر گفت: «اتاق 101.»
صورت مرد که از ابتدا رنگ‌پریده بود به رنگی درآمد که وینستون باور نمی‌کرد.
بی‌گمان رنگ سبز بود.
او فریاد زد: «هر کاری که می‌خواهید با من بکنید!
هفته‌ها به من گرسنگی دادید.
تمامش‌ کنید و بگذارید بمیرم.
تیرباران م کنید.
دار م بزنید.
به بیست و پنج سال زندان محکوم م کنید.
کس دیگری هست که بخواهید لو بدهم؟
فقط اسمش‌ را بگویید تا هر چه که لازم می‌دانید درموردش‌ اعتراف کنم.
برایم‌ مهم نیست چه کسی و یا شما با او چه کار می‌کنید.
من زن و سه بچه دارم.
بچه بزرگم‌ هنوز شش سالش‌ نشده.
می‌توانید آنها را بگیرید و جلوی خودم سرشان‌ را ببرید.
من هم می‌ایستم و نگاه می‌کنم.
اما اتاق 101 نه!»
افسر گفت: «اتاق 101.»
مرد سراسیمه به بقیه زندانی‌ها نگاه کرد، گویی فکر می‌کرد می‌تواند کس دیگری را به جای خود به آنجا بفرستد.
چشمش‌ به چهره درب‌وداغون مرد بی‌چانه افتاد.
دستش‌ را به‌سمت او نشانه رفت.
– کسی که شما باید دستگیر کنید، اوست‌، من نیستم!
شما متوجه نشدید بعداز اینکه آنها صورتش‌ را له و لورده کردند چه ناسزاهایی گفت.
یک فرصت دیگر به من بدهید تا همه حرف‌هایش‌ را بگویم.
کسی که برخلاف منافع حزب کار می‌کند… اوست‌، نه من.
نگهبان‌ها جلو آمدند.
صدای مرد نحیف تبدیل به جیغ شد و تکرار کرد که: «شما صدای او را نشنیدین!
صفحه سخنگو ایراد پیدا کرده.
کسی که شما دنبالش‌ هستید اوست‌.
او را بگیرید، نه مرا!»
دو تن از نگهبان‌ها خم شدند تا زیر بغل‌هایش‌ را بگیرند.
اما در همین لحظه او خود را کف زمین انداخت و پایه فلزی میز را محکم گرفت.
بی هیچ کلامی همچون یک حیوان شروع به زوزه کشیدن کرد.
نگهبان‌ها محکم او را گرفته بودند تا از میله جدا شود، ولی او با قدرتی خارق‌العاده به میله چسبیده بود.
حدود بیست ثانیه‌ای آنها مشغول کشیدن مرد بودند.
زندانی‌های دیگر کاملا آرام نشسته و دست‌ها را روی زانوها قرار داده بودند و مستقیم به جلویشان‌ نگاه می‌کردند.
دیگر رمقی برای هیچ کار نداشت و حتی زوزه هم نمی‌کشید و فقط به میله چسبیده بود.
سپس حالت گریه‌کردنش‌ تغییر کرد.
نگهبانی با چکمه خود ضربه‌ای زد که باعث شکستن یکی از انگشت‌های دستش‌ شده بود.
او را مجبور کردند سرپا بایستد.
افسر دوباره گفت: «اتاق 101.»
مرد را در حالی که به سستی راه می‌رفت بیرون بردند.
او سرش‌ را پایین انداخته و در حال مراقبت از دست شکسته بود و دیگر هیچ مقاومتی نمی‌کرد.
زمان درازی گذشت.
اگر هنگام بیرون بردن مرد نحیف نیمه‌شب بود، حالا صبح شده بود و اگر آن موقع صبح بود، حالا عصر شده بود.
وینستون چند ساعت بود که دیگر تنها مانده بود.
نشستن روی نیمکت باریک باعث چنان دردی شده بود که اغلب برمی‌خاست و کمی راه می‌رفت و صدای درون صفحه سخنگو نیز چیزی نمی‌گفت.
تکه نان هنوز در همان جایی بود که مرد بی‌چانه آن را انداخت.
در ابتدا باید خیلی تلاش می‌کرد تا به آن نگاه نکند، اما در حال حاضر گرسنگی جایش‌ را به تشنگی داده بود.
دهانش‌ خشک شده و مزهاش‌ تغییر کرده بود.
صدای همهمه مبهم و نور سفید یکنواخت نوعی احساس ضعف و خلاء درون کاسه سرش‌ پدید می‌آورد.
باید از جا برمی‌خاست، چون درد استخوان‌هایش‌ غیرقابل‌تحمل می‌شد و سپس باید بلافاصله می‌نشست، زیرا آنقدر ضعف داشت که مطمئن نبود بتواند سرپا دوام بیاورد.
هر موقع توانایی کنترل حواسش‌ را بازمی‌یافت وحشت او را فرامی‌گرفت.
گویی با کورسویی از امید به ابراین و تیغ ریش‌تراش فکر می‌کرد.
با خود می‌گفت، شاید در صورتی که بخواهند به او غذا بدهند، تیغ ریش‌تراشی را پنهان در ظرف غذا به او برسانند.
افکارش‌ راجع‌به جولیا بسیار مبهم بود.
او هم در مکانی دیگر و شاید بدتر از خود او در حال رنج‌کشیدن باشد.
شاید همین الان ازفرط درد در حال جیغ‌کشیدن بود.
با خود اندیشید: «اگر می‌توانستم با دوبرابرکردن درد خود، جولیا را نجات دهم، آیا این کار را می‌کردم؟
بله، می‌کردم.»
اما این تنها یک تصمیم عقلی بود چراکه عقل به او می‌گفت که باید این کار را کرد.
وینستون این مسئله را احساس نکرده بود.
در چنین مکانی هیچ احساسی غیراز درد و پیش‌آگهی وجود درد، نمی‌شد داشت.
به‌علاوه آیا شدنی بود که انسان هنگامی‌که در حال دردکشیدن بود، به هر دلیلی آرزو کند که دردش‌ به هر اندازه که هست، افزایش پیدا کند؟
جواب‌دادن به این سوال هنوز امکان‌پذیر نبود.
دوباره صدای گام‌ها در راهرو به گوش خورد.
در باز شد.
ابراین داخل شد.
وینستون بلند شد که سرپا بایستد.
تکانی که در اثر دیدن ابراین بر او وارد شده بود، احتیاطش‌ را از بین برد.
بعداز سال‌ها، اولین بار بود که وجود صفحه سخنگو را فراموش می‌کرد.
وینستون گفت: «شما را هم گرفته اند!»
ابراین با طنزی آمیخته با تاسف و ملایم گفت: «آنها خیلی وقت پیش مرا گرفته بودند.»
سپس کنار رفت و از پشت سرش‌ نگهبانی با سینه فراخ و با باتونی سیاه و بلند در دستش‌ نمایان شد.
ابراین گفت: «وینستون، شما این را می‌دانستید،خودتان‌ را به آن راه نزنید.
شما این مسئله را می‌دانستید، همیشه از آن خبر داشتید.»
بله، حالا می‌فهمید که همیشه می‌دانسته است. اما آن موقع وقت فکرکردن به این چیزها را نداشت.
تمام حواسش‌ فقط متوجه باتونی بود که در دست نگهبان بود.
ممکن بود به هر جایی اصابت کند: فرق سر، گوش، بازو، آرنج…
آرنج!
در حالی که آرنجش‌ را با دست دیگر گرفته بود، مانند آدم‌های فلج با زانو روی زمین افتاد.
همه چیز پیش چشمش‌ تاریک شده بود.
نه، باورکردنی نبود که فقط یک آرنج موجب چنان دردی شود!
کمی که حالش‌ جا آمد متوجه شد آن دو نفر بالای سرش‌ ایستاده اند و به او نگاه می‌کنند.
نگهبان به دردکشیدن او می‌خندید.
حالا دیگر لااقل جواب یک سوال را فهمیده بود.
آدم هرگز به هیچ دلیل خواهان اضافه‌شدن دردش‌ نیست.
تنها چیزی که درمورد درد می‌شد آرزو کرد، این بود که پایان یابد.
در دنیا هیچ چیز به بدی درد جسمانی نبود.
وینستون همان طور که دست چپش‌ را با دست دیگر می‌فشرد و از درد به خود می‌پیچید، بارها و بارها به خود گفت، دربرابر درد هیچ کس نمی‌تواند قهرمان باشد، هیچ کس.
او برروی چیزی شبیه تخت مسافرتی دراز کشیده بود.
با این تفاوت که ارتفاعاش‌ از زمین بیشتر و او را طوری برروی زمین بسته بودند که نمی‌توانست حرکتی کند.
نوری قوی‌تر از معمول بر صورتش‌ تابیده بود.
ابراین کنارش‌ ایستاده و مشتاقانه نگاهش‌ می‌کرد.
در سمت دیگر مردی با روپوش سفید و سرنگی در دست ایستاده بود.
با وجود اینکه چشمانش‌ را گشوده بود، ولی به کندی متوجه محیط اطرافش‌ شد.
حالت کسی را داشت که از مکانی بسیار پایین‌تر از این اتاق، شناکنان بالا آمده باشد.
نمی‌دانست چه مدت آن پایین بوده است.
زیرا از هنگام دستگیری نه تاریکی و نه روشنایی روز را دیده بود.
درضمن خاطراتش‌ متصل به هم نبودند.
مواقعی می‌شد که آگاهی او، حتی آگاهی مبهمی که در هنگام خواب وجود دارد به کلی متوقف شده و سپس بعداز وقفه‌ای مبهم دوباره شروع به کار کرده بود.
اما به هیچ وجه نمی‌توانست معلوم کند که این وقفه‌ها چند ثانیه، چند روز و چند هفته بود.
کابوس‌های شبانه با اولین ضربه‌ای که به آرنجش‌ زدند، آغاز شد.
بعدها تازه متوجه شد که تمام آن اتفاقات، مقدمه معمولی بازجویی بود که تقریبا برای همه زندانی‌ها اجرا می‌شد.
همه آنها باید بدون استثنا به یک سری جرایم ازقبیل جاسوسی، خرابکاری و امثال آنها اعتراف می‌کردند.
اگرچه اعتراف‌ها جنبه فرمایشی داشتند، شکنجه‌ها همه واقعی بودند.
همیشه پنج یا شش نفر مرد با یونیفرم‌های سیاه همزمان بر سرش‌ می‌ریختند.
گاهی با مشت، باتون، میله آهنی و گاهی هم با لگد او را می‌زدند.
گاه می‌شد که برروی زمین می‌افتاد و برای آنکه از زیر ضربات مشت و لگد فرار کند، مانند حیوان به خود می‌پیچید و همین کار او باعث می‌شد ضربات بیشتری به دنده‌ها، شکم، آرنج، ساق پا، کشاله ران، بیضه‌ها و ستون فقراتش‌ وارد شود.
گاهی آن‌قدر به زدن ادامه می‌دادند که دیگر به این موضوع فکر نمی‌کرد که چرا آنها او را می‌زنند، و فقط آرزو می‌کرد، بتواند بیهوش شود.
بعضی وقت‌ها اعصابش‌ آن‌چنان به هم می‌ریخت که قبل‌از اینکه نگهبان‌ها شروع به کتک‌زدن او کنند، به آنها التماس می‌کرد و فقط دیدن یک مشت پر که آماده زدن بود، کفایت می‌کرد تا او را وادار به اعترافات دروغ و راست کند.
گاهی تصمیم می‌گرفت به آنها چیزی نگوید و آنها مجبور می‌شدند هر یک کلمه را با فشار کتک از او بیرون بکشند.
گاهی هم با بی‌میلی سعی می‌کرد با آنها به توافق برسد و به خود می‌گفت: «اعتراف می‌کنم ولی حالا نه.
وقتی‌که درد به حد غیرقابل‌تحمل برسد.
سه ضربه دیگر، دو ضربه دیگر و بعد هرچه که بخواهند به آنها می‌گویم.»
بعضی اوقات آن‌قدر کتک می‌خورد که دیگر نمی‌توانست سرپا بایستد و مانند یک گونی سیب‌زمینی کف سلول می‌افتاد و تا چند ساعت کاری به کارش‌ نداشتند تا کمی تجدید قوا کند.
سپس دوباره به سراغش‌ می‌رفتند و کتک‌زدن را شروع می‌کردند.
گاهی هم فرصت‌هایی طولانی‌تر استراحت به او می‌دادند.
ولی این‌طور مواقع را خیلی کم به یاد می‌آورد، زیرا یا در خواب به سر می‌برد و یا گیج و منگ بود.
یادش‌ می‌آمد یک بار او را به سلولی بردند که تخت چوبیاش‌ نوعی طبقه بود که به دیوار چسبانده بودند، و یک دستشویی طبی داشت، و به او سوپ گرم با نان و گاهی حتی قهوه می‌دادند.
به یاد می‌آورد که یک آرایشگر واقعی آمده بود تا موهایش‌ را کوتاه کند و ریشش‌ را بتراشد، و افراد دیگری خونسرد و رسمی با روپوش سفید می‌آمدند نبضش‌ را اندازه می‌گرفتند، واکنش‌های عصبیاش‌ را ملاحظه می‌کردند، پلک‌هایش‌ را بالا می‌زدند و نگاه می‌کردند، بدنش‌ را در جستجوی شکستگی احتمالی وارسی می‌کردند و به او آمپول خواب‌آور تزریق می‌کردند.
کم‌کم از کتک‌زدن‌ها کاسته شد و بیشتر از تهدید به‌جای کتک استفاده می‌کردند.
هر بار که به سوال‌ها پاسخ نامطلوب می‌داد او را تهدید به کتک‌زدن می‌کردند.
حالا بازجوها دیگر اوباش سیاه‌پوش نبودند بلکه روشنفکران حزبی، مردان فربه چابک با عینک‌های ظریف بودند که در نوبت‌های ده یا دوازده‌ساعتی مداوم که دقیقا نمی‌توانست زمان را به یاد بیاورد– با او سروکله می‌زدند.
این گروه از بازجوها به طور مداوم دردها و ناراحتی‌های خفیفی برای او ایجاد می‌کردند، اما نمی‌شد نام این حالت‌ها را دقیقا درد گذاشت.
به صورتش‌ سیلی می‌زدند، گوشش‌ را می‌پیچاندند، مویش‌ را می‌کشیدند، روی یک پا نگهش‌ می‌داشتند، نمی‌گذاشتند به دستشویی برود، نور کورکننده را آن‌قدر در چشم‌هایش‌ می‌تاباندند تا اشکش‌ درمی‌آمد، اما هدف تمام این کارها تحقیر او و از بین بردن قدرت استدلال و تفکر او بود.
سلاح اصلی آنان پرسش‌های بی‌وقفه‌ای بود که ساعت‌ها ادامه می‌یافت و طی آن او را دچار اشتباه و تناقض‌گویی می‌کردند، او را در تله می‌انداختند، حرف‌هایش‌ را تحریف می‌کردند، لحظه به لحظه متقاعدش‌ می‌کردند که دروغ گفته و یا حرف خود را نقض کرده است و آن‌قدر این کار را ادامه می‌دادند تا از شدت شرم و عصبانیت به گریه می‌افتاد.
گاهی درطی یک جلسه بازجویی شش هفت بار به گریه می‌افتاد.
اغلب بر سرش‌ فریاد می‌زدند و ناسزا می‌گفتند و تهدید می‌کردند که دوباره وی را به نگهبان‌ها می‌سپارند؛ اما گاهی ناگهان لحن خود را تغییر می‌دادند، او را رفیق خطاب می‌کردند و با ناراحتی از او خواهش می‌کردند به‌خاطر اصول اینگسوس و برادر بزرگتر دست از اشتباه بردارد، و در صورتی که هنوز کمی صداقت نسبت‌به حزب در وجودش‌ باقی مانده است اقرار کند که دلش‌ می‌خواهد کارهای گذشته خود را نفی کند.
بعداز ساعت‌ها سوال و جواب هنگامی‌که اعصابش‌ کاملا خرد شده بود، حتی چنین خواهشی هم باعث می‌شد مثل بچه‌ها گریه را سر دهد.
سرانجام، حرف‌های عذاب‌آور آنها توانست خیلی بهتر از مشت‌ها و لگدهای نگهبان‌ها در به زانو درآوردن او موثر واقع شود.
از او فقط دهانی مانده بود که به هرچه می‌خواستند اعتراف می‌کرد و دستی که هر نوشته‌ای را امضا می‌کرد.
تنها چیزی که به آن فکر می‌کرد این بود که چه چیزی مورد نظر آنهاست‌ که به آن اعتراف کند تا بلافاصله قبل‌از اینکه مجددا زور و تهدید به میان آید، این کار را انجام دهد.
او به ترور اعضای سرشناس حزب، پخش جزوه‌های آشوب‌طلبانه، اختلاس اموال عمومی، فروش اسرار نظامی و همه نوع خرابکاری اعتراف کرد.
او اقرار کرد که از سال 1968 مزدور و جیره‌خوار دولت ایستاسیا بوده است.
به اصول مذهبی معتقد بوده و طرفدار سرمایه‌داری و دارای انحراف جنسی است.
با اینکه هم خودش و هم بازجوهایش‌ می‌دانستند که زنش‌ هنوز زنده است، به قتل همسرش‌ اعتراف کرد.
به سال‌ها ارتباط تشکیلاتی نزدیک با گلدشتاین اقرار کرد و پذیرفت که عضو سازمانی مخفی بوده است که تقریبا همه آشنایانش‌ در آن عضویت داشته اند.
اعتراف به همه چیز و به میان آوردن پای همه، کار بسیار راحتی بود.
به‌علاوه، به یک معنی تمام این حرف‌ها درست بود.
واقعیت بود که او دشمن حزب بود و از دید حزب بین حرف و عمل تفاوتی وجود نداشت.
خاطرات متفاوت دیگری هم داشت.
این خاطرات مانند عکس‌های جداگانه‌ای که اطرافشان‌ را تاریکی فراگرفته باشد، بدون ارتباط با هم در ذهنش‌ صف کشیده بودند.
او در سلولی بود که هیچ چیز غیراز یک جفت چشم نمی‌دید و نمی‌دانست سلول تاریک است یا روشن.
جایی در نزدیکی او وسیله‌ای وجود داشت که آهسته به طور منظم تیک‌تیک می‌کرد.
چشم‌ها بزرگ‌تر و درخشان‌تر می‌شد.
ناگهان او به حالت شناور درمی‌آمد و چشم‌ها او را در خود فرومی‌بردند.
او را به یک صندلی بسته بودند که در اطرافاش‌ پر از صفحات مدرج بود و نور خیره‌کننده‌ای بر او می‌تابید.
مردی با روپوش سفید مشغول خواندن درجه روی صفحه‌ها بود.
صدای گام‌های سنگینی از بیرون به گوش می‌رسید.
در با صدای زنگی باز شد.
افسر جوان با چهره نقاب‌مانندش‌ وارد شد و دو نگهبان به دنبال او داخل شدند.
افسر گفت: «اتاق 101.»
مرد سفیدپوش برنگشت.
او به وینستون هم نگاه نمی‌کرد و فقط متوجه صفحات مدرج بود.
او در راهروی وسیعی به پهنای یک کیلومتر به طرف پایین می‌رفت.
نور طلایی خیره‌کننده‌ای همه جا را روشن کرده و صدای خنده و اعتراف‌هایش‌ با صدای بلند همهمه‌ای شدید در آن پدید آورده بود.
داشت به همه چیز، حتی آن چیزهایی که زیر شکنجه نیز نگفته بود، اعتراف می‌کرد.
در حال بازگویی همه تاریخچه زندگیش‌ برای کسانی بود که همه چیز را از قبل می‌دانستند.
نگهبان‌ها سایر بازجوها، مردان روپوش‌سفید، ابراین، جولیا، آقای چارینگتون، همه با هم از راهرو پایین می‌رفتند و به صدای بلند می‌خندیدند.
یک رویداد وحشتناک که باید در آینده روی می‌داد به نحوی جا افتاده و به وقوع نپیوسته بود.
همه چیز خوب پیش می‌رفت و از درد خبری نبود، آخرین جزئیات زندگیش‌ آشکار شده و آنها آن را درک کرده و او را مورد عفو و بخشش قرار داده بودند.
در حالی که فکر می‌کرد صدای ابراین را شنیده است، گویی از روی تخت داشت به هوا بلند می‌شد.
در تمام مدت بازجویی با وجودی که ابراین را هرگز ندیده بود، اما احساس می‌کرد او آنجا حضور داشته و فقط از دید پنهان بوده است ابراین بود که کنترل همه چیز را در دست داشت.
ابراین نگهبان‌ها را به جان او انداخته و اجازه نداده بود او را بکشند.
او تصمیم می‌گرفت که چه وقت وینستون باید از درد فریاد بزند، چه وقت راحت گذاشته شود، غذا بخورد، بخوابد و یا چه وقت هنگام تزریق دارو فرامی‌رسد.
او بود که سوال‌ها را مطرح و جواب‌ها را معین می‌کرد.
او عذاب‌دهنده، حمایتگر، مامور تفتیش عقاید و یک دوست بود.
وینستون یک بار، نمی‌دانست در خواب مصنوعی یا طبیعی بود و یا اصلا بیدار، که صدایی را شنیده بود.
صدا در گوش او زمزمه می‌کرد: «وینستون، نگران نباش؛ من از تو حمایت می‌کنم.
من هفت سال مراقب تو بودم.
حالا دیگر همه چیز تمام شده است.
من ترا نجات می‌دهم و به کمال می‌رسانم.»
وینستون تردید داشت که این صدا، صدای ابراین بوده است یا نه؛ اما همان صدایی بود که هفت سال پیش در رویارویی دیگر به او گفته بود: «در مکانی که در آن اثری از تاریکی نیست، یکدیگر را ملاقات خواهیم کرد.»
وینستون زمان خاتمه بازجویی‌ها را به یاد نمی‌آورد.
در مغزش‌ دوره‌ای تاریک وجود داشت و بعد کم‌کم سلول یا اتاقی که هم‌اکنون در آن بود، در فکرش‌ جان می‌گرفت.
تقریبا به پشت دراز کشیده و قادر به حرکت نبود تمام نقاط اصلی بدنش‌ محکم بسته شده بود.
حتی پشت کلهاش‌ به طریقی ثابت نگه داشته می‌شد.
ابراین با متانت و کمی اندوهگین از بالا به او نگاه می‌کرد.
صورت او از این زاویه خشن و خسته به نظر می‌رسید، زیر چشم‌هایش‌ پف‌آلود و خطوط کشیده‌شده از کناره‌های بینی تا چانهاش‌ حاکی از خستگی بود.
او از آنچه که وینستون فکر می‌کرد، مسن‌تر بود؛ شاید چهل و پنج یا پنجاه سال داشت.
زیر دستش‌ صفحه‌ای مدرج با اهرمی دربالای آن و عددهایی که دور تا دور صفحه نوشته شده بود.
ابراین گفت: «به تو گفته بودم، که اگر ملاقاتی داشته باشیم در اینجا خواهد بود.»
وینستون گفت: «بله.»
با یک حرکت کوچک دست ابراین و بدون هیچ‌گونه هشدار قبلی، دردی شدید در بدن وینستون پیچید.
درد ترس‌آوری بود.
زیرا وینستون نمی‌دانست چه اتفاقی موجب درد می‌شود و فقط احساس می‌کرد آسیبی کشنده به بدنش‌ وارد می‌شود.
نمی‌دانست واقعا چنین اتفاقی در جریان است و یا در اثر جریانی الکتریکی چنین احساسی به وی دست می‌دهد؛ اما بدنش‌ در خود منقبض می‌شد و بندبند وجودش‌ می‌خواست از هم جدا شود.
درد آن‌قدر شدید بود که عرق گرم بر پیشانیش‌ نشست، ولی بدتر از همه این بود که می‌ترسید ستون فقراتش‌ بشکند.
دندان‌ها را به هم فشرد و در حالی که سعی داشت تا حد ممکن ساکت بماند به سختی از بینی نفس می‌کشید.
ابراین نگاهی به چهره وینستون انداخت و گفت: «تو ترسیدی.
قرار است تا یک دقیقه دیگر چیزی بشکند، و تو مخصوصا از این می‌ترسی که شاید آن چیز ستون فقرات تو باشد.
تصویری ذهنی از ستون فقراتت‌ می‌بینی که در حال شکستن است و مایع نخاعت‌ از آن بیرون می‌ریزد.
به همین موضوع فکر می‌کنی، درست است، وینستون؟»
وینستون پاسخی نداد.
ابراین اهرم را عقب کشید.
درد به همان سرعتی که آمده، فروکش کرد.
ابراین گفت: «این بار شدتاش‌ چهل بود، حالا می‌بینی که شماره‌های این صفحه تا صد هم بالا می‌رود.
خواهش می‌کنم به خاطر داشته باش که در طول گفت‌وگویمان‌ من این قدرت را دارم که در هر لحظه با هر شدتی که بخواهم درد را در بدن تو وارد کنم.
اگر به من دروغ بگویی، یا دوپهلو حرف بزنی یا خودت را به نفهمی بزنی، بلافاصله فریادت‌ از درد بلند می‌شود.
فهمیدی؟»
وینستون گفت: «بله.»
روش ابراین حالت ملایم‌تری به خود گرفت.
عینکش‌ را متفکرانه جابه‌جا کرد و یکی دو قدم بالا و پایین رفت.
صدایش‌ به هنگام صحبت آرام و صبور بود.
او شبیه دکتر، معلم یا حتی کشیشی بود که بیش از آنکه تمایل به تنبیه داشته باشد، می‌خواهد توضیح بدهد و قانع کند.
ابراین گفت: «من دارم به‌خاطر تو زحمت می‌کشم، وینستون.
چون تو ارزش این کار را داری.
تو دقیقا می‌دانی که مشکلت‌ چیست‌.
با اینکه با دانش جنگ مبارزه کردی، ولی سال‌هاست‌ که این مساله را می‌دانی.
تو اختلال روانی داری.
تو از نقص حافظه رنج می‌بری.
تو قادر نیستی حوادث واقعی را به خاطر بیاوری و خودت را قانع می‌کنی که اتفاقات دیگری که اصلا رخ نداده اند را به یاد می‌آوری.
خوشبختانه این مشکل قابل درمان است.
تو هیچوقت نتوانستی خودت را از این بیماری نجات دهی، چون خودت نخواستی.
فقط یک کم سعی و تلاش لازم است که تو هنوز آمادگی آن را نداری.
خوب می‌دانم که همین الان هم به بیماری خودت چسبیدی و به آن به چشم یک فضیلت نگاه می‌کنی.
حالا یک مثال در نظر می‌گیریم.
الان، اوشنیا با کدام قدرت در حال جنگ است؟»
– وقتی‌که من دستگیر شدم، اوشنیا در حال جنگ با ایستاسیا بود.
– با ایستاسیا.
خوبه‌.
و اوشنیا همیشه در جنگ با ایستاسیا بوده، این‌طور نیست؟
وینستون نفسی کشید.
دهان باز کرد که چیزی بگوید ولی نگفت.
نمی‌توانست از صفحه مدرج چشم بردارد.
– وینستون، خواهش می‌کنم، حقیقت را بگو.
حقیقت از نظر خودت.
به من بگو به نظر خودت چه چیزی را به خاطر می‌آوری؟
– به یاد می‌آورم درست تا یک هفته قبل‌از دستگیری من، ما اصلا با ایستاسیا در جنگ نبودیم.
با آنها در اتحاد به سر می‌بردیم.
جنگ برعلیه اوراسیا بود.
آن جنگ چهار سال طول کشیده بود.
قبلا…
ابراین با یک حرکت کوچک اهرم، صحبت او را متوقف کرد.
– یک مثال دیگر، چند سال قبل تو انحرافی جدی داشتی.
فکر می‌کردی سه مرد، سه نفر از اعضای سابق حزب به نام‌های جونز، آرونسن و رادرفورد– کسانی که به دلیل خیانت و خرابکاری پس‌از اعترافات کامل و دقیق اعدام شده بودند– درمورد جرایم وارده، بی‌گناه بودند.
تو فکر می‌کردی سند غیرقابل‌انکاری دیده ای که ثابت می‌کرد اعترافات آنها بی‌اساس بوده.
توهم تو در رابطه با یک عکس بود.
تو می‌گفتی که خودت آن را به دست گرفته بودی.
عکسی بود شبیه این.
ابراین تکه مستطیل‌شکلی از روزنامه را به وینستون نشان داد.
حدود پنج ثانیه عکس درمقابل چشم وینستون بود.
عکسی بود که وینستون درمورد وجوداش‌ تردید نداشت.
خود آن عکس بود.
نسخه دیگری از همان عکسی بود که جونز، آرونسن و رادرفورد را در جلسه حزبی نیویورک نشان می‌داد و وینستون یازده سال قبل به طور تصادفی به آن برخورده و آن را نابود کرده بود.
برای لحظه‌ای عکس جلوی چشمش‌ ظاهر شد و سپس مجددا غیب شد.
اما وینستون آن را دیده بود، بدون تردید دیده بود!
تلاشی دردناک و ناامیدانه کرد تا شاید بتواند بالاتنهاش‌ را آزاد کند.
ولی جابه‌جاشدن حتی به اندازه یک سانتیمتر در هر جهتی امکان‌پذیر نبود برای یک لحظه حتی صفحه مدرج را نیز فراموش کرد.
فقط دلش‌ می‌خواست عکس را دوباره در دست‌هایش‌ بگیرد و یا لااقل آن را ببیند.
فریاد زد: «آن عکس وجود دارد!»
ابراین گفت: «نه»
چرخی به‌دور اتاق زد.
در دیوار روبرو دخمه خاطره‌ای وجود داشت.
ابراین در کشویی آن را باز کرد.
تکه کاغذ دردرون آن به چرخش درآمد و در شعله آتش نابود شد.
ابراین از سمت دیوار رو برگرداند.
– خاکستری، که حتی قابل تشخیص نیست.
خاک.
دیگر وجود ندارد.
هرگز وجود نداشته.
– اما آن وجود داشت!
هنوز هم وجود دارد!
در حافظه وجود دارد.
من آن را به یاد دارم.
شما هم آن را به یاد دارید.
ابراین گفت: «من یادم‌ نمی‌آید.»
قلب وینستون فروریخت.
دوگانه‌باوری همین بود.
احساس کرد کاملا درمانده شده است.
و اگر می‌توانست اطمینان پیدا کند که ابراین دروغ می‌گوید، دیگر اهمیت نمی‌داد.
اما شاید ابراین واقعا عکس را فراموش کرده بود.
در این صورت باید فراموش کرده باشد که به یاد داشتن عکس را انکار کرده و نیز خود عمل فراموشی را هم از یاد برده بود.
آدم چه‌طور می‌توانست اطمینان پیدا کند که موضوع فقط یک حقه‌بازی ساده است؟
شاید آن آشفتگی روانی در ذهنش‌ واقعا رخ داده بود: این افکار بودند که او را مستاصل می‌کردند.
ابراین متفکرانه مشغول تماشای او بود.
بیش از همیشه حالت معلمی را داشت که در حال زجرکشیدن برای تربیت کودکی لجوج و کله‌شق است که آینده‌ای درخشان دارد.
– حزب شعاری دارد که درمورد کنترل گذشته است، اگر ممکن است، آن را تکرار کن.
وینستون با حرف‌شنوی تکرار کرد: «کسی که گذشته را در دست بگیرد، آینده را در دست دارد؛ کسی که حال را در دست بگیرد، گذشته را در دست دارد.»
ابراین که سرش‌ را به علامت تایید تکان می‌داد، گفت: «کسی که حال را در دست بگیرد، گذشته را در دست دارد.
وینستون، عقیده تو این است که گذشته واقعا وجود دارد؟»
مجددا احساس درماندگی وجود وینستون را فراگرفت.
چشم‌هایش‌ به سمت صفحه مدرج متمایل شد.
او گذشته‌از این که نمی‌دانست فقط یک بله یا نه برای نجاتش‌ از درد کفایت می‌کند یا نه؛ حتی نمی‌دانست جواب درست به اعتقاد خودش کدام است.
ابراین خنده کم‌رنگی کرد و گفت: «وینستون، تو فیلسوف نیستی.
تا کنون هیچ وقت به مسئله «علت وجود» علاقه‌مند نبودی.
دقیق‌تر بگویم.
آیا گذشته به طور عینی وجود دارد؟
یا جایی وجود دارد که بتوان گفت گذشته در آنجا همیشه در جریان است؟»
– نه.
– پس اگر گذشته وجود دارد، کجاست‌؟
– در اسناد.
گذشته در نوشته‌ها وجود دارد.
– در اسناد؟
و…؟
– در فکر.
در حافظه انسان‌ها.
– در حافظه.
بسیار خوب.
ما، یعنی حزب، تمام اسناد را در اختیار داریم و همه حافظه‌ها را کنترل می‌کنیم.
پس ما گذشته را کنترل می‌کنیم، درست است؟
وینستون بار دیگر به طور ناگهانی و بدون فکرکردن به صفحه مدرج پاسخ داد: «اما شما چه‌طور می‌توانید مردم را از یادآوری خاطرات منع کنید.
این کار غیرارادی است.
خارج از اختیار آدم است.
چه‌طور می‌توانید حافظه‌ها را کنترل کنید؟
شما نتوانستید حافظه مرا کنترل کنید!»
ابراین مجددا حالت جدی و خشکی به خود گرفت.
دستش‌ را برروی صفحه مدرج گذاشت.
– برعکس تو موفق نشدی آن را در اختیار بگیری.
به همین دلیل هم به اینجا کشانده شدی.
تو اینجایی‌ چون در فروتنی و انضباط شخصی دچار ضعف شدی.
فرمانبرداری تاوان عقل است، و تو فاقد آن هستی.
تو ترجیح دادی یک روانی باشی، آدمی ناقص.
وینستون، فقط یک فکر منضبط می‌تواند واقعیت را ببیند.
تو فکر می‌کنی واقعیت چیزی عینی و خارجی است که به خودی خود وجود دارد و ماهیت آن مسلم است.
وقتی‌که تو خودت را با این فکر که چیزی را دیده ای، گمراه می‌کنی، فکر می‌کنی دیگران هم مانند تو آن چیز را دیده اند.
اما من به تو می‌گویم، واقعیت چیزی خارجی نیست، وینستون.
واقعیت فقط در ذهن وجود دارد و نه هیچ کجای دیگر.
نه در ذهن فردی که هم مرتکب اشتباه شده و هم خیلی زود نابود می‌شود؛ بلکه در حافظه حزب که جمعی فناناپذیر است.
هر چیزی که حزب آن را واقعی می‌داند، واقعی هم هست.
تنها راه دیدن واقعیت، نگاه‌کردن از دریچه چشم حزب است.
وینستون، این حقیقتی است که باید دوباره آن را یاد بگیری.
برای این کار لازم است به خواست خودت، ماهیت خودت را نابود کنی.
برای رسیدن به تعادل و عقل، اول باید خودت را بشکنی.
سپس چند لحظه مکث کرد، گویی می‌خواست حرف‌هایش‌ تاثیر خود را بگذارد.
بعد ادامه داد: «یادت‌ می‌آید که در دفتر خاطراتت‌ نوشتی: آزادی به این معنی است که بتوان آزادانه گفت دو به‌علاوه دو می‌شود چهار؟»
وینستون گفت: «بله.»
ابراین دست چپش‌ را بالا گرفت، شستش‌ را پنهان کرد و چهار انگشتش‌ را باز گذاشت.
– وینستون، چند انگشت مرا می‌بینی؟
– چهار تا.
– و اگر حزب بگوید آنها پنج تا هستن نه چهار تا… آن وقت چند تا می‌بینی؟
– چهار.
کلام وینستون با آهی از درد به آخر رسید.
عقربه صفحه مدرج به پنجاه و پنج رسیده بود.
عرق از تمام بدن وینستون جاری بود.
تنفسش‌ با ناله‌های عمیقی همراه شده بود که حتی فشردن دندان‌ها به‌روی هم کمکی به تمام‌شدن این ناله‌ها نمی‌کرد.
ابراین با دست چپش‌ که همچنان بالا نگه داشته بود، به او نگاه می‌کرد.
دوباره اهرم را به جای اول بازگرداند.
این بار درد کمی تخفیف یافت.
– وینستون چند تا انگشت؟
– چهار تا.
عقربه دستگاه به شصت رسید.
– وینستون چند تا انگشت؟
– چهار تا!
چهار تا!
جز این چه می‌توانم بگویم؟
چهار!
عقربه باز هم بالا رفته بود، اما وینستون به آن نگاه نمی‌کرد.
تنها چیزی که می‌دید چهره مهیب و جدی و چهار انگشت ابراین بود.
انگشت‌ها مانند ستون‌های عظیم مبهمی بودند که گویی می‌لرزیدند ولی بدون تردید چهار تا بودند.
– وینستون، چند تا انگشت می‌بینی؟
– چهار تا!
بس کنید، بس کنید!
چه‌طور می‌توانید ادامه بدهید؟
چهار تا!
چهار تا!
– وینستون، چند تا انگشت؟
– پنج تا!
پنج تا!
پنج تا!
– نه وینستون، فایده‌ای ندارد.
تو دروغ می‌گویی.
تو هنوز فکر می‌کنی آنها چهار تا هستند.
لطفا بگو چند تا انگشت است؟
– چهار تا!
پنج تا!
چهار تا!
هر چند تا که شما بگویید.
فقط بس کنید، درد را تمام کنید!
ناگهان وینستون خود را به حالت نشسته دید در حالی که دست ابراین دور شانهاش‌ حلقه شده بود.
احتمالا برای چند لحظه بیهوش شده بود.
بندهایی که بدنش‌ را با آنها به تخت بسته بودند، باز شده بود.
احساس سرمای شدید می‌کرد، بی‌اختیار می‌لرزید، دندان‌هایش‌ به هم می‌خوردند، اشک از چشم‌هایش‌ سرازیر بود.
یک لحظه مانند کودکی بی‌پناه به ابراین چسبید، در پناه دست‌های بزرگ او احساس آرامش عجیبی می‌کرد.
احساس می‌کرد ابراین حامی اوست‌.
درد از جای دیگری می‌آمد، از یک منبع بیرونی، و کسی که او را از درد نجات داد، ابراین بوده است.
ابراین به آرامی گفت: «وینستون تو در یادگیری خیلی کندی‌.»
وینستون هق‌هق‌کنان گفت: «چه کار می‌توانم بکنم؟
وقتی چیزی را به چشم می‌بینم، چه کار می‌شود کرد؟
دو با دو می‌شود چهار.»
– بعضی وقت‌ها وینستون، فقط بعضی وقت‌ها می‌شود پنج.
گاهی هم می‌شود سه.
گاهی همه این جواب‌ها هم‌زمان درست است.
تو باید بیشتر تلاش کنی.
عاقل‌شدن کار راحتی نیست.
او دوباره وینستون را روی تخت خوابانید.
بندها به‌دور دست و پایش‌ دوباره محکم شدند، اما درد فروکش کرده بود و او دیگر نمی‌لرزید، فقط ضعف و سرما را همچنان حس می‌کرد.
ابراین با سر به مرد سفیدپوش که در تمام این مدت بی‌حرکت ایستاده بود، اشاره‌ای کرد.
مرد خم شد و از نزدیک چشم‌های وینستون را معاینه کرد، نبضش‌ را گرفت، گوشش‌ را برروی سینه وینستون گذاشت، به چند نقطه از بدنش‌ تلنگر زد؛ سپس با اشاره سر به ابراین علامت تایید داد.
ابراین گفت: «دوباره.»
درد دوباره در تمام بدن وینستون پیچید.
عقربه باید روی هفتاد یا هفتاد و پنج می‌بود.
این بار چشم‌هایش‌ را بسته بود.
می‌دانست انگشت‌ها همچنان آنجا قرار دارند و باز هم چهار تایند‌.
تنها مسئله مهم این بود که تا برطرف‌شدن درد بتواند زنده بماند.
دیگر اهمیتی نمی‌داد که گریه می‌کند یا نه.
دوباره درد کم شد.
چشم‌هایش‌ را باز کرد.
ابراین اهرم را عقب کشیده بود.
– وینستون چند تا انگشت می‌بینی؟
– چهار تا.
فکر می‌کنم چهار تاست‌.
اگر می‌توانستم پنج تا می‌دیدم.
دارم سعی می‌کنم پنج تا ببینم.
– می‌خواهی مرا قانع کنی که پنج تا می‌بینی یا اینکه واقعا آنها را می‌بینی؟
– می‌خواهم واقعا آنها را ببینم.
ابراین گفت: «دوباره.»
احتمالا عقربه روی هشتاد یا نود رسیده بود.
وینستون فقط مرتبا به یاد می‌آورد که دلیل شروع درد چیست‌.
به نظر می‌رسید پشت پلک‌هایش‌ جنگلی از انگشت‌ها در رقص بودند، بالا و پایین می‌رفتند و می‌چرخیدند، پنهان می‌شدند و دوباره ظاهر می‌شدند.
او سعی داشت آنها را بشمارد ولی نمی‌دانست چرا.
فقط می‌دانست که شمارش آنها ممکن نیست و موضوع به نوعی به همسانی مرموز میان پنج و چهار مربوط می‌شد.
دوباره درد تخفیف یافته بود.
وقتی چشم‌هایش‌ را باز کرد فقط می‌خواست مطمئن شود که باز همان منظره جلوی چشمش‌ خواهد بود یا نه.
انگشت‌های بی‌شمار، همچون درختانی به هر طرف در حرکت بودند، مجددا چشم‌ها را بست.
– وینستون، انگشت مرا چند تا می‌بینی؟
– نمی‌دانم.
نمی‌دانم.
اگر دوباره این کار را بکنید, من می‌میرم.
چهار، پنج، شش.
حقیقتا نمی‌دانم.
ابراین گفت: «حالا بهتر شد.»
سوزنی به بازوی وینستون فرورفت.
تقریبا بلافاصله گرمای شفابخش و آرامش‌دهنده‌ای تمام بدنش‌ را فراگرفت.
درد تقریبا از یادش‌ رفت.
چشم‌هایش‌ را باز کرد و ابراین را با حالتی حاکی از سپاس نگاه کرد.
با دیدن آن چهره جدی با چین‌های فراوان که به شدت زشت و درعین‌حال باهوش بود، قلبش‌ تکان خورد.
اگر می‌توانست حرکت کند، دستش‌ را دراز می‌کرد و روی بازوی ابراین می‌گذاشت.
هیچ‌گاه ابراین را با علاقه‌ای عمیق‌تر از حالا دوست نداشت، و موضوع ربطی به این واقعیت نداشت که ابراین درد را متوقف کرده بود.
دوباره احساس قبلیاش‌ که به او می‌گفت، اساسا فرقی نمی‌کند ابراین دوست باشد یا دشمن، بازگشته بود.
ابراین کسی بود که می‌شد با او صحبت کرد.
احتمالا انسان بیشتر دلش‌ می‌خواهد درکش‌ کنند تا اینکه دوستش‌ داشته باشند.
ابراین او را تا سرحد جنون شکنجه داده بود و مسلم بود که در یک لحظه می‌توانست او را بکشد.
ولی فرقی نمی‌کرد.
می‌شد گفت، این احساس از دوستی هم عمیق‌تر بود، آنها رابطه نزدیکی با یکدیگر داشتند، اینجا یا آنجا اهمیتی نداشت گرچه شاید هیچ وقت حرف‌های اصلی را بر زبان نمی‌آوردند– ولی به‌هرحال جایی برای ملاقات و صحبت با یکدیگر داشتند.
ابراین از بالا به صورت او نگاه می‌کرد و گویی همان افکار در ذهن او نیز دور می‌زد.
هنگام صحبت‌کردن لحنی راحت و محاوره‌ای داشت.
– وینستون، می‌دانی الان کجایی‌؟
– نمی‌دانم.
حدس می‌زنم در وزارت عشق باشم.
– می‌دانی چند وقت است که اینجایی‌؟
– نمی‌دانم.
چند روز، چند هفته، چند ماه.
فکر می‌کنم چند ماه است.
– فکر می‌کنی ما مردم را به چه دلیل به اینجا می‌آوریم؟
– برای اینکه مجبور به اعترافشان‌ کنید.
– نه، دلیلاش‌ این نیست، بیشتر فکر کن.
– برای اینکه آنها را تنبیه کنید.
ابراین گفت: «نه!»
صدای او فوق‌العاده تغییر کرده بود و چهرهاش‌ ناگهان جدی شد و به هیجان آمد.
«نه!
منظور ما فقط این نیست که از شما اعتراف بگیریم یا شما را مجازات کنیم.
می‌خواهی دلیل واقعی آوردنت‌ را به اینجا برایت‌ بگویم؟
دلیلاش‌ معالجه توست‌!
برای اینکه تو را سر عقل بیاوریم!
هر کسی را که ما می‌آوریم اینجا تا وقتی معالجه نشده باشد، رها نمی‌کنیم.
می‌فهمی، وینستون.
ما به جرایم احمقانه‌ای که تو مرتکب شده ای، علاقه‌ای نداریم.
حزب به کارهایی که علنا انجام می‌شود علاقه ندارد.
فقط افکار برای ما مهم هستند.
ما به نابودی دشمنان خودمان اکتفا نمی‌کنیم؛ ما آنها را عوض می‌کنیم.
می‌فهمی منظورم‌ چیست‌؟»
او بالای سر وینستون خم شده بود.
سرش‌ را آن‌قدر نزدیک آورده بود که صورتش‌ بیش از حد بزرگ و فوق‌العاده زشت شده بود.
به‌علاوه هیجان و شور و حرارتی جنون‌آمیز، چهرهاش‌ را فراگرفته بود.
قلب وینستون دوباره منقبض شد.
اگر می‌توانست بیشتر در تخت فرومی‌رفت و خود را جمع می‌کرد.
مطمئن بود کم مانده که ابراین اهرم دستگاه را تا آخر بچرخاند.
اما در این موقع، ابراین خود را عقب کشید.
یکی دو قدم بالا و پایین رفت.
سپس با آرامش بیشتر ادامه داد:
– اولین چیزی که باید بفهمی این است که در اینجا مرگی وجود ندارد.
راجع‌به شکنجه و آزارهای مذهبی در گذشته حتما چیزهایی خوانده ای.
در قرون وسطی «دادگاه تفتیش عقاید» وجود داشت.
اما شکست سختی خورد.
با هدف ریشه‌کن‌کردن نوآوری آغاز شد و با تثبیت آن به پایان رسید.
چون به جای هریک از بدعت‌گذارانی که در پای چوبه مرگ سوزانده شدند، هزاران نفر دیگر سر برداشتند.
چرا این‌طور شد؟
چون دادگاه تفتیش عقاید دشمنانش‌ را در ملاء عام و قبل‌از آنکه توبه کنند می‌کشت.
در واقع آنها را به‌خاطر اینکه توبه نکرده بودند می‌کشت.
آنها می‌مردند چون نمی‌خواستند اعتقادات حقیقیخودشان‌ را زیر پا بگذارند.
طبیعتا هرچه افتخار بود نصیب قربانی‌ها می‌شد و برای ماموران تفتیش عقاید فقط شرمساری باقی می‌ماند.
بعدها در قرن بیستم، حکومت‌های استبدادی به وجود آمدند.
آلمان‌های نازی و کمونیست‌های روسی.
روس‌ها خیلی وحشیانه‌تر از دادگاه‌های تفتیش عقاید با بدعت‌گذاری مبارزه می‌کردند.
و فکر می‌کردند از اشتباهات گذشته درس گرفته اند؛ آنها می‌دانستند که هر طور شده نباید اجازه بدهند کسی کشته شود.
قبل‌از اینکه قربانی‌ها را به دادگاه عمومی بیاورند، با دقت و به طور سنجیده شخصیت و منزلت آنها را از بین می‌بردند.
با شکنجه و زندان انفرادی، روحیه آنها را تضعیف می‌کردند تا اینکه تبدیل به آدم‌هایی می‌شدند که حاضر بودند به هر چیزی که از آنها می‌خواستند اعتراف کنند، به خودشان ناسزا بگویند، یکدیگر را متهم کنند و پشت سر هم پناه بگیرند و ترحم گدایی کنند.
حالا هم فقط بعداز چند سال همه آن چیزها مجددا دارد اتفاق می‌افتد.
مردان کشته‌شده شهید محسوب می‌شوند و حقارت آنها فراموش می‌شود.
حالا دیگر چرا این‌طور شد؟
در وهله اول به این دلیل که واضح بود اعترافات به زور بیرون کشیده شده و نادرست هستند.
ما چنین اشتباهی نمی‌کنیم.
تمام اعترافاتی که اینجا صورت می‌گیرد، واقعی است.
ما کاری می‌کنیم که اعترافات واقعی باشند.
گذشته‌از اینها ما نمی‌گذاریم مرده‌ها برعلیه ما قیام کنند.
تو باید از این فکر دست برداری که آینده، حقانیت تو را به اثبات می‌رساند.
صدای تو هرگز به آینده نمی‌رسد.
تو به طور کلی از صفحه تاریخ محو می‌شوی.
ما می‌توانیم تو را تبدیل به گاز کنیم و به هوا بفرستیم.
هیچ چیز از تو باقی نمی‌ماند: نه نامی در دفتری و نه خاطره‌ای در مغز آدم‌ها.
تو هم در گذشته و هم در آینده نابود می‌شوی.
تو اصلا وجود نداشته ای.
وینستون یک لحظه به تلخی به خود فکر کرد، پس چرا به خودشان زحمت شکنجه مرا می‌دهند؟
ابراین که انگار فکر وینستون را خوانده بود، چهره بزرگ و زشتش‌ را نزدیک‌تر آورد و چشم‌هایش‌ را ریز کرد.
– تو به این موضوع فکر می‌کنی که اگر ما قصد داریم شخصیت تو را به شکلی تخریب کنیم که هیچکدام از گفته‌ها و اعمالت‌ اهمیت نداشته باشد، پس چرا به خودمان زحمت می‌دهیم و اول از تو بازجویی می‌کنیم؟
تو به این موضوع فکر می‌کنی، درست می‌گویم؟
وینستون گفت: «بله.»
ابراین خنده کم‌رنگی کرد و گفت: «وینستون تو وصله ناجوری.
هستی کلمه‌ای که باید پاک شود.
من همین الان به تو نگفتم که ما با ماموران تفتیش عقاید گذشته متفاوت هستیم؟
نه اطاعت کورکورانه و نه حتی سرسپردگی خفت‌بار، ما را راضی نمی‌کند.
تو سرانجام آزادانه و به خواست خودت تسلیم ما می‌شوی.
ما آدم بدعت‌گذار را نابود نمی‌کنیم چون درمقابل ما مقاومت می‌کند؛ تا وقتی مقاومت می‌کند، ما او را نابود نمی‌کنیم.
تبدیلش‌ می‌کنیم، ذهن او را تسخیر می‌کنیم و دوباره به او شکل می‌دهیم.
تمام شرارت‌ها و توهمات را از وجودش‌ بیرون می‌کشیم، ما او را جسما و روحا به جبهه خودمان ملحق می‌کنیم، نه فقط در ظاهر، بلکه با فکر و قلب و روحش‌.
قبل‌از اینکه او را بکشیم، به یکی از افراد خودمان تبدیلش‌ می‌کنیم.
برای ما وجود یک فکر غلط هر جای این دنیا و هر اندازه هم که مخفی و فاقد قدرت باشد، غیرقابل‌تحمل است.
ما حتی در لحظه مرگ هم به هیچ انحرافی اجازه ظهور نمی‌دهیم.
در زمان قدیم، بدعت‌گذار وقتی به پای چوبه مرگ می‌رفت، همچنان یک بدعت‌گذار بود، از نوآوری خود دفاع می‌کرد و از آن به وجد می‌آمد.
حتی قربانی تصفیه‌های روسیه، هنگامی‌که به سمت محل تیرباران‌شدن می‌رفت، ممکن بود همچنان در ذهنش‌، یک عصیانگر باقی مانده باشد.
ولی ما قبل‌از نابودکردن افراد، مغز آنها را کامل می‌کنیم.
فرمان حکومت‌های قرون وسطی برای فرمانروایی بر انسان‌ها با «تو نباید…» شکل می‌گرفت و در حکومت‌های استبدادی زمان حاضر این فرمان با «تو باید…» خودش را نشان می‌دهد.
ولی فرمان ما می‌گوید «تو هستی» هیچکدام.
هیچکدام از کسانی که ما به اینجا می‌آوریم، هرگز درمقابل ما قرار نمی‌گیرند.
همه کاملا تطهیر می‌شوند.
مخصوصا آن سه خائن بی‌ارزش: جونز آرونسن و رادرفورد که زمانی به بی‌گناه‌بودن آنها اعتقاد داشتی، بالاخره شکستشان‌ دادیم.
من خودم در بازجویی آنها شرکت داشتم.
من قدم به قدم شاهد تحلیل‌رفتن آنها بودم.
اول ناله و ضجه بعد گریه و سرانجام، نه به‌خاطر ترس یا درد، بلکه فقط به‌خاطر ندامت از پا افتادند.
هنگامی‌که کار ما با آنها تمام شد فقط ظاهر یک انسان برایشان‌ باقی مانده بود.
تنها چیزی که در وجودشان‌ باقی مانده بود، تاسف نسبت‌به اعمالشان‌ و عشق نسبت‌به برادر بزرگ بود.
عشقی که به برادر بزرگ نشان می‌دادند واقعا متاثرکننده بود.
آنها التماس می‌کردند قبل‌از اینکه افکارشان‌ مجددا دچار آلودگی شود آنها را زودتر اعدام کنیم.»
صدایش‌ حالت رویایی به خود گرفته بود.
وجد و سرور، اشتیاق دیوانه‌وار در چهرهاش‌ موج می‌زد.
وینستون با خود اندیشید: او وانمود نمی‌کند؛ آدم دورویی نیست؛ به هر کلمه از حرف‌هایش‌ معتقد است.
بیشترین چیزی که موجب ناراحتیاش‌ می‌شد، این بود که نسبت‌به او از فراست کمتری برخوردار بود.
هیکل درشت ولی خوش‌ترکیب او را می‌نگریست که جلو و عقب می‌رفت و گاه‌گاه از میدان دیدش‌ خارج می‌شد.
ابراین موجودی بود که از همه جهت از او بزرگتر بود.
هر عقیده‌ای که وینستون داشت یا می‌توانست داشته باشد، ابراین قبلا با آن آشنا شده بود، آن را امتحان کرده و کنار گذاشته بود.
فکر او بر فکر وینستون احاطه داشت.
پس در این صورت چگونه ممکن بود ابراین دیوانه باشد؟
حتما وینستون خودش دیوانه بود.
ابراین ایستاد و به او نگاه کرد.
مجددا صدایش‌ لحنی جدی به خود گرفت.
– وینستون، نباید تصور کنی هرقدر هم که تسلیم ما شوی می‌توانی خودت را نجات بدهی.
کسی که یک بار دچار گمراهی شد، دیگر جان سالم به در نمی‌برد.
حتی اگر ما بگذاریم تو دوران زندگی عادی خودت را سپری کنی، باز هم نمی‌توانی از دست ما خلاص شوی.
چیزی که اینجا به سرت‌ می‌آید همیشگی است.
باید این را هرچه زودتر درک کنی.
ما می‌توانیم تو را طوری خرد کنیم که دیگر قابل جبران نباشد.
چیزهایی برایت‌ اتفاق می‌افتد که هزاران سال هم زنده باشی، نمی‌توانی آنها را فراموش کنی و از دستشان‌ خلاص شوی.
دیگر هیچوقت نمی‌توانی احساسات یک آدم معمولی را داشته باشی.
همه چیز در درونت‌ می‌میرد.
دیگر هرگز نمی‌توانی عاشق شوی، دوست پیدا کنی، از زندگی لذت ببری، بخندی کنجکاو شوی و شهامت نشان دهی و یا احساس کمال کنی.
تو خالی می‌شوی.
اما آن‌قدر به تو فشار می‌آوریم تا از همه چیز خالی شوی و سپس تو را با خواست خودمان دوباره پر می‌کنیم.
او مکث کرد و به مرد سفیدپوش اشاره‌ای کرد.
وینستون متوجه دستگاه سنگینی شد که از پشت سرش‌ وارد اتاق می‌کردند.
ابراین طوری کنار تخت نشسته بود که سرش‌ با سر وینستون در یک امتداد بود.
از بالای سر وینستون با مرد سفیدپوش صحبت می‌کرد، گفت: «سه هزار.»
دو بالشتک نرم و تقریبا مرطوب به دو طرف شقیقه‌های وینستون چسبیدند.
او بر خود لرزید.
درد تازه‌ای در راه بود.
ابراین دستش‌ را به نحو دلگرم‌کننده و مهربانی برروی دست وینستون گذاشت.
ابراین گفت: «این بار آسیبی نمی‌رساند؟
به چشم‌های من نگاه کن.»
در این موقع انفجاری مخرب، یا چیزی شبیه آن اتفاق افتاد.
ولی معلوم نبود صدایی هم داشت یا نه.
بدون شک نور کورکننده‌ای بود که درخشید.
وینستون صدمه‌ای ندید، فقط ناتوان و درمانده شده بود.
گرچه هنگام وقوع آن اتفاق به حالت درازکش خوابیده بود، احساس عجیبی به او می‌گفت: از شدت ضربه به این حال افتاده است.
انفجاری وحشتناک و بدون درد او را به این حالت انداخته بود.
چیزی هم دردرون سرش‌ اتفاق افتاده بود.
وقتی توانست مجددا چشم‌هایش‌ را متمرکز کند، خودش و محیطی را که در آن بود و کسی را که به او نگاه می‌کرد، شناخت؛ اما یک جایی در مغزش‌ حفره‌ای خالی پدید آمده بود، گویی تکه‌ای از مغزش‌ را برداشته بودند.
ابراین گفت: «خیلی طول نمی‌کشد، به چشم‌های من نگاه کن.
اوشنیا با کدام کشور در جنگ است؟»
وینستون فکر کرد.
او می‌دانست منظور از اوشنیا کجاست‌ و خودش نیز شهروند اوشنیاست‌.
او حتی اوراسیا و ایستاسیا را به خاطر داشت؛ اما چه کسی با چه کسی در جنگ بود، نمی‌دانست.
در واقع اصلا از هیچ جنگی اطلاع نداشت.
– یادم‌ نمی‌آید.
– اوشنیا با ایستاسیا در حال جنگ است.
حالا یادت‌ آمد؟
– بله.
– اوشنیا همیشه با ایستاسیا در جنگ بوده.
از آغاز زندگی تو، از ابتدای وجود حزب، از ابتدای تاریخ، جنگ بی‌وقفه ادامه داشته و همیشه به همین صورت بوده.
یادت‌ می‌آید؟
– بله.
– یازده سال پیش تو داستانی درباره سه مرد از خودت درآوردی که به‌خاطر خیانت محکوم به اعدام شده بودند.
تو وانمود می‌کردی تکه‌روزنامه‌ای را دیده بودی که می‌توانست بی‌گناهی آنها را ثابت کند.
چنین سندی هرگز وجود نداشت.
تو از خودت درآورده بودی و بعد کم‌کم باورت‌ شده بود.
حالا به خاطر می‌آوری که اولین بار چه وقت این موضوع را از خودت درآوردی.
یادت‌ می‌آید؟
– بله.
– حالا من انگشت‌های دستم‌ را بالا می‌آورم و به تو نشان می‌دهم.
تو پنج تا انگشت می‌بینی.
یادت‌ می‌آید؟
– بله.
ابراین انگشتان دست چپش‌ را بالا گرفت و شستش‌ را پنهان کرد.
– پنج تا انگشت اینجاست‌.
آیا پنج انگشت می‌بینی؟
– بله.
وینستون در یک لحظه گذرا قبل‌از آنکه وضعیت ذهنیاش‌ تغییر کند، آنها را دیده بود.
او پنج انگشت را بی کم‌وکاست دیده بود.
بعد دوباره همه چیز عادی شد و ترس، تنفر و آشفتگی گذشته بازگشت.
گرچه مطمئن نبود ولی در مدتی حدود سی ثانیه واقعیت روشنی را دید.
زمانی‌که گفته‌های ابراین حفره خالی مغزش‌ را پر می‌کرد و به حقیقت محض بدل می‌شد و زمانی‌که دو به‌علاوه دو می‌توانست در صورت لزوم سه یا پنج شود، برای لحظاتی– حدود سی ثانیه– احساسی از یقین را به گونه‌ای آشکار تجربه کرد.
ولی این احساس پیش‌از آنکه ابراین دستش‌ را پایین بیاورد از بین رفته بود.
گرچه این احساس دوباره پدید نمی‌آمد ولی وینستون آن را به یاد می‌آورد.
همان‌گونه که آدم تجربه‌ای را که در گذشته دوری در زندگیش‌ اتفاق افتاده بود، و در واقع شخص دیگری است، مجددا به یاد می‌آورد.
ابراین گفت: «حالا خودت می‌بینی که این مساله به‌هرحال امکان‌پذیر است.»
وینستون: گفت «بله.»
ابراین با رضایت از جا بلند شد.
وینستون در سمت چپ بالای سرش‌ مرد سفیدپوش را دید که آمپولی را شکست و پیستون یک سرنگ را عقب کشید.
ابراین لبخندزنان به سمت وینستون برگشت.
تقریبا با همان شیوه دیرین، عینکش‌ را روی بینی جابجا کرد.
– یادت‌ می‌آید در دفتر خاطراتت‌ نوشته بودی، فرقی نمی‌کند که من دوست باشم یا دشمن، چون حداقل کسی بودم که تو را درک می‌کردم و تو می‌توانستی با من حرف بزنی؟
حق با تو بود.
من از صحبت‌کردن با تو لذت می‌برم.
فکر تو برایم‌ جالب است.
فکرت‌ شباهت زیادی به فکر خود من دارد، با این تفاوت که تو عقلت‌ را از دست داده ای.
قبل‌از پایان این جلسه می‌توانی هر سوالی را که بخواهی از من بپرسی.
– هر سوالی را که بخواهم؟
ابراین گفت: «هر سوالی.»
و چون متوجه نگاه وینستون شده بود، که به صفحه مدرج دوخته شده بود، اضافه کرد: «آن خاموش شده.
اولین سوالت‌ چیست‌؟»
وینستون پرسید: «با جولیا چه کردید؟»
ابراین دوباره خندید و گفت: «او به تو خیانت کرد، وینستون، بلافاصله و بی قیدوشرط.
به‌ندرت دیده بودم کسی به این سرعت به ما ملحق شود.
اگر او را ببینی شاید نتوانی بشناسیش‌.
تمام عصیانگری‌ها، گمراهی‌ها، حماقت‌ها و کج‌فکری‌هایش‌ همه از وجودش‌ پاک شد.
یک تبدیل تمام‌عیار، یک نمونه ممتاز.»
– شکنجهاش‌ دادید؟
ابراین این سوال را بی‌جواب گذاشت و گفت: «سوال بعدی.»
– برادر بزرگ وجود دارد؟
– البته که وجود دارد.
حزب وجود دارد.
برادر بزرگ تجسم وجود حزب است.
– موجودیت او، همانند وجود من است؟
ابراین گفت: «تو وجود نداری.»
یک بار دیگر احساس درماندگی وجودش‌ را فراگرفت.
او استدلالی را که عدم موجودیتش‌ را ثابت می‌کرد، می‌دانست یا می‌توانست تصور کند؛ اما همه آنها بیهوده بودند و فقط بازی با کلمات بودند.
مگر همین عبارت «تو وجود نداری» متضمن یک منطق بیهوده و پوچ نبود؟
اما گفتن این حرف چه فایده داشت؟
وقتی به استدلال‌های بی‌چون‌وچرا و دیوانه‌واری فکر می‌کرد که ابراین توسط آن شخصیت او را تخریب می‌نمود، افکارش‌ جمع می‌شد.
با خستگی گفت: «من فکر می‌کنم وجود دارم.
من از هویت خودم آگاه هستم.
من به دنیا آمده ام و خواهم مرد.
من دست و پا دارم.
حجمی از فضا را اشغال می‌کنم.
هیچ جسم جامد دیگری نمی‌تواند درعین‌حال جای مرا پر کند.
به همین معنی آیا برادر بزرگ وجود دارد؟»
– این مسئله فرقی نمی‌کند.
او وجود دارد.
– آیا ممکن است برادر بزرگ بمیرد؟
البته که نه.
چطور ممکن است او بمیرد؟
سوال بعدی.
– آیا انجمن برادری وجود دارد؟
– این موضوعی است که هرگز نمی‌توانی بفهمی.
اگر ما تصمیم بگیریم که پس‌از اتمام کارمان‌ با تو، آزادت‌ کنیم، و اگر تو تا نودسالگی هم زندگی کنی، باز هم نمی‌توانی بفهمی جواب این سوال مثبت است یا منفی.
تا وقتی زندهای‌ این موضوع در فکرت‌ حل‌نشده باقی می‌ماند.
وینستون ساکت شد.
تنفسش‌ تندتر شده بود.
هنوز اولین پرسشی را که به مغزش‌ خطور کرد، نپرسیده بود.
می‌خواست آن را مطرح کند ولی زبانش‌ نمی‌چرخید.
از چهره ابراین پیدا بود که گویا سرگرم شده است.
حتی به نظر می‌رسید عینکش‌ تلالویی طنزآلود دارد.
ناگهان وینستون با خود گفت: او می‌داند که من می‌خواهم چه سوالی را مطرح کنم!
و با این فکر کلمات از دهانش‌ بیرون ریخت:
– در اتاق 101 چه چیزی هست؟
حالت چهره ابراین هیچ تغییری نکرد.
به خشکی پاسخ داد:
– خودت می‌دانی در اتاق 101 چه هست، وینستون.
همه می‌دانند در اتاق 101 چه هست.
ابراین با انگشت اشاره‌ای به مرد سفیدپوش کرد.
معلوم بود که جلسه رو به پایان است.
سوزنی بازوی وینستون را شکافت.
بلافاصله او به خواب عمیقی فرورفت.
ابراین گفت: «انسجام دوباره شخصیت تو سه مرحله دارد.
یادگیری، درک و پذیرش.
حالا وقت آن است که وارد مرحله دوم بشوی.»
طبق معمول، وینستون به پشت دراز کشیده بود.
اما این اواخر تسمه‌ها آزادتر بودند.
او هنوز به تخت بسته بود، ولی قادر بود زانوهایش‌ را کمی حرکت دهد و سرش‌ را از این سو به آن سو بچرخاند و دست‌ها را از آرنج بالا بیاورد.
صفحه مدرج نیز دیگر کمتر موجب وحشت او می‌شد.
اگر به حد کافی زرنگ بود، می‌توانست از عذاب آن فرار کند؛ مخصوصا وقتی این‌طور می‌شد که با کشیدن اهرم توسط ابراین او خود را به حماقت می‌زد.
گاهی در تمام طول یک جلسه از دستگاه استفاده نمی‌کرد.
یادش‌ نمی‌آمد که چند بار جلسه داشتند.
به نظر می‌آمد تمام این جریان در دوره‌ای طولانی و نامشخص– شاید چند هفته– و با وقفه‌هایی رخ داده بود که از یکی دو ساعت تا چند روز متغیر بود.
ابراین گفت: «همان‌طور که آنجا دراز کشیدی با خودت فکر می‌کنی و حتی گاهی از من می‌پرسی که چرا وزارت عشق باید این‌همه وقت و دردسر به‌خاطر تو تحمل کند.
وقتی هم که آزاد بشوی با سوال دیگری روبرو می‌شوی که اصولا فرقی با این سوال ندارد.
می‌توانی سازوکار جامعه‌ای را که در آن زندگی می‌کردی بفهمی، ولی به نیروهای محرک ناپیدای آن دست پیدا نمی‌کنی.
یادت‌ می‌آید که در دفتر خاطراتت‌ نوشتی: «می‌فهمم چگونه، ولی نمی‌فهمم چرا؟»
وقتی‌که راجع‌به چرای آن فکر می‌کنی به عقل خودت شک می‌کنی تمام یا حداقل بخش‌هایی از کتاب گلدشتاین را خوانده ای.
آیا چیزی به دانسته‌های قبلی تو اضافه کرد؟»
وینستون گفت: «شما آن را خوانده اید؟»
– آن را نوشته ام.
بهتر بگویم، من در نوشتن آن همکاری داشته ام.
همان‌طور که می‌دانی همه کتاب‌ها با همکاری چند نفر نوشته می‌شوند.
– آیا چیزی که نوشته شده، حقیقت دارد؟
– در حرف، بله.
برنامه‌ای که ارائه می‌دهد، مزخرف است.
انباشت پنهانی آگاهی– گسترش تدریجی روشنفکری– و سرانجام یک شورش کارگری– سرنگونی حزب.
خودت هم پیش‌بینی کرده بودی که این چیزها را خواهد گفت.
همه حرف‌هااش‌ بیهوده است.
کارگرها تا هزار سال یا حتی یک میلیون سال دیگر هم طغیان نمی‌کنند.
آنها نمی‌توانند.
لازم نیست من دلیل آن را برایت‌ بگویم؛ تو خودت دلیلاش‌ را می‌دانی.
اگر به رویای یک یورش خشونت‌آمیز دل بسته ای، بهتر است آن را کنار بگذاری.
راهی برای سرنگون‌کردن حزب وجود ندارد.
حاکمیت حزب ابدی است.
این را در کلهات‌ فروکن.
او به تخت نزدیک‌تر شد و تکرار کرد: «ابدی!
حالا بیا برگردیم سر سوال‌های «چگونه» و «چرا»
تو می‌فهمی که حزب «چگونه» جایگاه حاکمیت خودش را مستحکم می‌کند.
حالا به من بگو «چرا» ما در قدرت می‌مانیم.
انگیزه ما چیست‌؟
چرا ما به داشتن حاکمیت علاقه‌مندیم‌؟
زود باش، بگو.»
اصرار او به‌دلیل سکوت وینستون بود.
با این وجود وینستون تا یکی دو دقیقه بعد هم حرفی نزد.
نوعی احساس خستگی او را در بر گرفته بود.
اشتیاق دیوانه‌وار دوباره در چهره ابراین به طور خفیفی خودنمایی کرد.
وینستون پیشاپیش می‌دانست ابراین چه خواهد گفت: که حزب قدرت را نه به‌خاطر نفس قدرت، بلکه برای نفع اکثریت جامعه می‌خواهد و این که حزب در جستجوی قدرت است، چون انسان‌ها مخلوقاتی ضعیف و ترسو هستند که استحقاق آزادی و روبروشدن با حقیقت را ندارند و به کسانی قدرتمندتر از خود نیاز دارند تا مرتبا آنها را فریب دهد و بر آنها حکومت کند.
و اینکه برای نوع بشر دو راه بیشتر وجود ندارد، آزادی یا نیکبختی، و برای اکثریت آنها نیکبختی بهتر از آزادی است.
حزب نگهبان ابدی ضعفا و بیچارگان است، همان کسانی که اعمال شیطانی مرتکب می‌شوند تا خیر و نیکی به ارمغان بیاورند و شادی و نیکبختی خود را فدا می‌کنند تا دیگران به خوشبختی برسند.
بدترین چیز این بود که وقتی ابراین این حرف‌ها را می‌زند، باورش‌ هم می‌کند.
می‌شد این موضوع را در چهرهاش‌ دید.
ابراین همه چیز را می‌دانست.
هزار بار بهتر از وینستون می‌دانست که دنیا چه‌جور جایی بوده، مردم در چه فلاکتی زندگی می‌کردند و حزب با چه قساوت و دروغ‌هایی آنها را در چنان وضعیتی نگه می‌داشت.
همه اینها را می‌دانست و به خوبی ارزیابی کرده بود و برایش‌ هیچ فرقی هم نمی‌کرد: هدف نهایی همه چیز را توجیه می‌کرد.
وینستون اندیشید: با آدمی روانی که از تو باهوش‌تر است و با دقت به استدلال‌های تو گوش می‌کند و بعد خیلی راحت روی حماقت خود پافشاری می‌کند، چه می‌توان کرد؟
وینستون با ناتوانی گفت: «شما به‌خاطر صلاح ما به ما حکومت می‌کنید، شما معتقد هستید نوع بشر برای اداره خودشان ساخته نشده اند، و بنابراین…»
وینستون تقریبا داشت فریاد می‌زد.
درد شدیدی در تمام بدنش‌ به وجود آمد.
ابراین اهرم صفحه مدرج را تا سی و پنج بالا برده بود.
– این حماقت است، وینستون، حماقت!
تو عاقل‌تر از آن هستی که اینطور حرف بزنی.
اهرم را به جای اول بازگرداند و ادامه داد:
– حالا جواب سوالم‌ را برایت‌ می‌گویم.
جواباش‌ این است.
حزب قدرت را فقط به‌خاطر خودش می‌خواهد.
ما به خیر و صلاح دیگران علاقه‌ای نداریم.
ما صرفا به خود قدرت علاقه‌مندیم‌.
نه پول، نه تجملات، نه زندگی طولانی یا خوشبختی؛ فقط قدرت؛ قدرت مطلق.
خیلی زود معنی قدرت مطلق را خواهی فهمید.
تفاوت ما با تمام حکومت‌های موروثی گذشته در این است که ما می‌دانیم چه کار می‌کنیم.
دیگران، حتی آنهایی که خیلی به ما شباهت داشتند، ترسو و فریبکار بودند.
آلمان‌های نازی و کمونیست‌های روسیه از نظر روش خیلی به ما نزدیک شده بودند، اما هیچ وقت شهامت تشخیص انگیزه‌های خودشان را نداشتند.
آنها تظاهر می‌کردند و یا شاید هم باورشان‌ شده بود که قدرت ناخواسته و برای مدتی محدود به آنها واگذار شده، و اینکه جایی در همین نزدیکی بهشتی وجود دارد که در آن انسان‌ها آزاد و با هم برابرند‌.
ما این‌طور نیستیم.
ما می‌دانیم هر کس قدرت را تسخیر می‌کند، قصد ندارد آن را از دست بدهد.
قدرت وسیله نیست، هدف است.
هیچ کس یک حکومت دیکتاتوری را برای محافظت از یک انقلاب به وجود نمی‌آورد؛ بلکه انقلاب می‌کند تا یک حکومت دیکتاتوری درست کند.
هدف تفتیش عقاید، تفتیش عقاید است.
هدف شکنجه، شکنجه است.
هدف قدرت، قدرت است.
حالا می‌توانی منظور مرا بفهمی؟
وینستون باز هم با چهره خسته ابراین مواجه شد.
چهره‌ای خوش‌بنیه، گوشتالو و خشن که سرشار از درایت و نوعی هیجان کترل‌شده بود و وینستون درمقابل او احساس عجز می‌کرد؛ اما ابراین خسته بود.
زیر چشم‌ها پف کرده و پوست صورت شل و آویزان شده بود.
ابراین خم شده و صورت خستهاش‌ را به او نزدیک کرده بود.
– تو در این فکر هستی که چهره من پیر و خسته است.
که اگر من از قدرت دم می‌زنم، چرا قادر نیستم از تحلیل‌رفتن بدن خودم جلوگیری کنم.
وینستون، تو نمی‌توانی درک کنی که هر فرد فقط یک سلول است؟
فرسودگی سلول برای قوی‌ماندن موجود زنده است.
تو وقتی ناخن‌هایت‌ را می‌گیری، می‌میری؟
او از تخت دور شد و با یک دست در جیب شروع به بالا و پایین رفتن در اتاق کرد.
– ما کشیش‌های قدرت هستیم.
خدا مظهر قدرت است.
اما در حال حاضر تا جایی که به تو مربوط می‌شود، قدرت فقط یک واژه است.
وقتاش‌ رسیده که راجع‌به معنای قدرت، چیزهایی بدانی.
اولین چیزی که باید بفهمی این است که قدرت جمعی است.
قدرت فرد تا جایی است که بتواند به فردیت خودش خاتمه دهد.
می‌دانی که یکی از شعارهای حزب: «آزادی، بردگی است.» است.
تا حالا فکر کردی که این شعار قابلیت معکوس‌شدن دارد؟
بردگی آزادی است.
بشر اگر آزاد، ولی تنها باشد، همیشه محکوم به شکست است.
دلیلاش‌ هم این است که سرنوشت نهایی همه انسان‌ها مرگ است که خودش بزرگ‌ترین شکست است.
اما اگر بتواند به سرسپردگی مطلق برسد و از هویت خودش فرار کند و طوری در حزب مستحیل شود که جداکردن آنها از هم ممکن نباشد، آن‌وقت تبدیل به قدرت مطلق و فناناپذیر می‌شود.
نکته دوم که باید بدانی این است که قدرت یعنی قدرت مسلط بر نوع بشر.
تسلط بر جسم آنها و مهمتر از همه تسلط بر افکار آنها.
قدرت تسلط بر ماده، که شما آن را واقعیت خارجی می‌نامید، اهمیتی ندارد.
قدرت تسلط ما بر ماده، همین حالا هم کامل و مطلق است.
– وینستون یک لحظه صفحه مدرج را از یاد برد.
کوشش سختی برای برخاستن و نشستن کرد، ولی فقط توانست پیچش دردناکی به بدن خود بدهد.
وینستون فریاد: «اما شما چه‌طور می‌توانید ماده را کنترل کنید؟
شما حتی نمی‌توانید وضع هوا یا قانون جاذبه را تحت کنترل بگیرید.
علاوه‌بر اینها، بیماری‌ها، درد و مرگ…»
ابراین با یک حرکت دست او را ساکت کرد و گفت: «چون ما افکار را کنترل می‌کنیم، قادر به کنترل ماده هستیم.
واقعیت دردرون مغز است.
کم‌کم یاد می‌گیری، وینستون.
ما هر کاری بخواهیم، می‌توانیم انجام دهیم.
نامرئی‌شدن، پروازکردن، هر کاری.
اگر بخواهم، می‌توانم مثل حباب در هوا شناور شوم.
من نمی‌خواهم چون حزب این را نمی‌خواهد.
تو باید خودت را از دست افکار یک قرن پیش راجع‌به قوانین طبیعت خلاص کنی.
ما قوانین طبیعت را تعیین می‌کنیم.»
– اینطور نیست!
شما حتی به همین سیاره هم مسلط نیستید.
تکلیف اوراسیا و ایستاسیا چه می‌شود؟
شما هنوز آنها را فتح نکرده اید.
– مهم نیست.
ما هر وقت که مناسب بدانیم، آنها را فتح می‌کنیم.
و اگر مناسب ندانیم، چه فرقی می‌کند؟
ما می‌توانیم آنها را از صفحه روزگار محو کنیم.
اوشنیا خودش یک دنیاست‌.
– اما خود دنیا ذره غباری بیش.
نیست انسان موجودی ضعیف و درمانده!
چه مدت از پیدایش انسان می‌گذرد؟
میلیون‌ها سال زمین بدون سکنه بوده.
– احمقانه است.
عمر دنیا به اندازه عمر انسان است، نه بیشتر.
چطور ممکن است عمر بیشتری داشته باشد؟
همه چیزها فقط در آگاهی انسان وجود دارند.
– اما صخره‌ها پر از استخوان حیوانات منقرض‌شده هستند.
ماموت‌ها، فیل‌های غول‌آسا و خزندگان عظیم‌الجثه‌ای که مدت‌ها قبل‌از پیدایش انسان زندگی می‌کرده اند.
– وینستون، تو، تا به حال آن استخوان‌ها را دیده ای؟
البته که نه.
زیست‌شناس‌های قرن نوزدهم اینها را از خودشان درآورده اند.
قبل‌از انسان هیچ چیز وجود نداشته.
بعداز انسان هم، اگر قرار باشد پایانی برای نوع بشر وجود داشته باشد، هیچ چیز نخواهد بود.
همه چیز در وجود انسان است.
– اما تمام جهان خارج از وجود ماست‌.
به ستاره‌ها نگاه کن!
بعضی از آنها میلیون‌ها سال نوری از ما دور هستند.
آنها همیشه دور از دسترس ما هستند.
ابراین با بی‌تفاوتی گفت: «ستاره‌ها چه هستند؟
ذرات آتش که چندین کیلومتر با ما فاصله دارند.
ما اگر بخواهیم می‌توانیم به آنها دست پیدا کنیم.
یا اینکه آنها را نابود کنیم.
زمین مرکز کهکشان است.
خورشید و ستاره‌ها برگرد آن می‌چرخند.»
وینستون یک بار دیگر حرکتی غیرارادی کرد.
این بار چیزی نگفت.
ابراین چنانکه گویی پاسخ یک اعتراض مطرح‌شده را می‌دهد، ادامه داد:
– البته بنابر ملاحظات خاصی، این مسئله درست نیست.
هنگام جهت‌یابی در اقیانوس، یا هنگام پیش‌بینی خسوف یا کسوف.
اغلب بهتر است این‌طور تصور کنیم که زمین به‌دور خورشید می‌چرخد و ستاره‌ها میلیون‌ها میلیون کیلومتر از ما دور هستند.
خوب که چی؟
فکر می‌کنی ما نمی‌توانیم یک نظام دوگانه ستاره‌شناسی خلق کنیم؟
ستاره‌ها می‌توانند بر حسب نیاز ما نزدیک یا دور باشند.
فکر می‌کنی ریاضیدان‌های ما توانایی این کار را ندارند؟
دوگانه‌باوری را فراموش کرده ای؟
– وینستون خود را به سمت بالای تخت کشید.
هرچه می‌گفت جواب آن بلافاصله همچون چماق بر سرش‌ فرودمی‌آمد.
ولی با این وجود می‌دانست که حق به جانب خودش است… قطعا باید راهی وجود داشته باشد که خطابودن این عقیده که هیچ چیز خارج از ذهن ما وجود ندارد را بتوان نشان داد.
آیا مدت‌ها قبل خطای این اندیشه آشکار نشده بود؟
حتی نامی هم به آن اطلاق می‌شد که او فراموش کرده بود.
همین‌که ابراین به وینستون نگاه کرد خنده کم‌رنگی بر کنج لبانش‌ نقش بست.
گفت: «وینستون به تو گفته بودم که در زمینه ماوراءالطبیعه ضعف داری.
کلمه‌ای که دنبالاش‌ می‌گردی، خودمداری است.
اما کاملا در اشتباهی‌، این خودمداری نیست.
اگر بخواهی می‌توانی به آن بگویی، خودمداری جمعی.
اما آن چیز دیگری است و در واقع در تضاد با این چیزیست‌ که تو می‌گویی.»
بعد لحنش‌ را عوض کرد و گفت: «از موضوع پرت شدیم… قدرت واقعی که ما باید شب و روز برای آن بجنگیم، قدرت تسلط بر اشیاء نیست، بلکه قدرت تسلط بر انسان است.»
مکث کرد برای لحظه‌ای خود را در نقش معلمی دید که در حال سوال پرسیدن از یک دانش‌آموز مستعد بود: «وینستون چگونه یک انسان می‌تواند قدرتش‌ را بر انسان دیگری اعمال کند؟»
وینستون فکر کرد.
«با وادارکردن او به رنج‌کشیدن.»
– دقیقا.
با وادارکردن او به رنج‌کشیدن.
اطاعت کافی نیست.
اگر او رنج نکشد، چه‌طور می‌شود مطمئن شد که او در حال اطاعت از خواسته توست‌ نه خواسته خودش؟
ماندن در قدرت یعنی تحمیل درد و حقارت.
قدرت به معنی متلاشی‌کردن ذهن انسان و شکل‌دادن مجدد آن در قالب مورد نظر خودت است.
پس حالا متوجه می‌شوی ما در پی ایجاد چه دنیایی هستیم؟
دنیای ما درست متضاد آرمانشهر احمقانه طرفداران اصالت لذت است.
اصلاح‌گران قدیم در فکر چنان آرمانشهری بودند.
دنیایی پر از ترس و خیانت و عذاب، مکانی برای لگدمال‌کردن و لگدمال‌شدن، دنیایی که هرچه رو به تعالی پیش می‌رود بیرحمی در آن بیشتر می‌شود.
پیشرفت در دنیای ما، رفتن به سوی درد بیشتر است.
تمدن‌های قدیم ادعا می‌کردند که بنیاد آنها بر عشق و عدالت نهاده شده.
تمدن ما بر اساس تنفر بنا شده است.
در دنیای ما تنها عواطفی که وجود دارند ترس، خشم، پیروزی و لذت هستند.
هر چیز دیگری را ما نابود می‌کنیم، هر چیزی را.
در حال حاضر ما موفق شدیم عادت‌های فکری را که بقایای زمان قبل‌از انقلاب هستند، از بین ببریم.
ما پیوندهای بین فرزند و والدین، مرد با مرد، و مرد با زن را گسسته ایم.
دیگر هیچ کس به همسرش‌، فرزندش‌ و یا دوستش‌ اعتماد نمی‌کند.
اما در آینده نه همسری وجود خواهد داشت و نه دوستی.
بچه‌ها را هنگام تولد درست همان‌طور که تخم‌مرغ را از مرغ جدا می‌کنند، از مادرشان‌ جدا می‌کنیم.
غریزه جنسی نابود خواهد شد.
تولید مثل مانند تمدید هرساله کارت جیره‌بندی به آداب سالانه تبدیل می‌شود.
ما به لذت رابطه جنسی خاتمه می‌دهیم.
عصب‌شناس‌های ما در حال کارکردن برروی این موضوع هستند.
تنها حالت به‌جاماندنی عشق و وفاداری، وفاداری به حزب و عشق به برادر بزرگ خواهد بود.
اگر خنده‌ای باشد، فقط به‌خاطر پیروزی بر دشمن شکست‌خورده است.
دیگر هنر، ادبیات و علمی وجود نخواهد داشت، دیگر فعالیت مفیدی برای زندگی صورت نمی‌گیرد.
همه لذایذ رقابت، محو و نابود می‌شود.
اما همیشه– این را فراموش مکن، وینستون– سرمستی و شور و شعف ناشی از قدرت همواره وجود خواهد داشت و دائم هم افزایش پیدا کرده و ظریف‌تر می‌شود.
همیشه و در هر لحظه، هیجان پیروزی و احساس غلبه بر دشمن درمانده در میان خواهد بود.
اگر می‌خواهی تصویری از دنیای آینده داشته باشی، پوتینی را تصور کن که مدام بر چهره انسان رژه می‌رود.
ابراین به تصور اینکه وینستون می‌خواهد چیزی بگوید، مکث کرد.
وینستون دوباره سعی کرده بود خود را از روی تخت بالا بکشد.
نمی‌توانست چیزی بگوید.
گویی قلبش‌ از حرکت بازمانده بود.
ابراین به صحبت ادامه داد:
– و یادت‌ باشد که این حالت همیشگی است.
آن چهره همیشه آنجاست‌ تا روی آن رژه بروند.
شخص بدعت‌گذار، دشمن جامعه، همیشه آنجاست‌ تا همیشه مغلوب و شکست‌خورده بماند.
بدتر از آنچه که از روز دستگیری تا امروز به سرت‌ آمده، برای همیشه ادامه خواهد داشت.
جاسوسی، خیانت، دستگیری، شکنجه، اعدام و سربه‌نیست‌شدن‌ها هیچ وقت تمامی نخواهد داشت.
دنیا همان قدر که سرشار از وحشت است، آکنده از پیروزی هم هست.
هرچه قدرت حزب بیشتر بشود، کمتر اهل مدارا خواهد بود و هرچه دشمن ضعیف‌تر باشد، پایه‌های حکومت دیکتاتوری محکم‌تر می‌شود.
گلدشتاین و بدعت‌گذاری‌های آن همیشه وجود دارند.
هر روز و هر ساعت به آنها توهین می‌کنیم و آنها را بی‌آبرو می‌کنیم، به آنها می‌خندیم.
تف می‌اندازیم و شکستشان‌ می‌دهیم ولی باز هم آنها همچنان وجود دارند.
شبیه همین نمایشی که من طی هفت سال با تو اجرا کردم، بارها و بارها، نسل به نسل، و هر بار به شیوه‌های ظریف‌تر و پیچیده‌تر اجرا خواهد شد.
بدعت‌گذاران همیشه در دست ما اسیر، خرد، از درد نالان و تحقیر می‌شوند و سرانجام به پشتیبانی کامل می‌رسند.
از زندان وجود خودشان رها می‌شوند و به دلخواه خود به دست و پای ما می‌افتند.
دنیایی که ما در حال پی‌ریزی آن هستیم، چنین دنیایی است، وینستون.
دنیای پیروزی پشت پیروزی، موفقیت بعداز موفقیت و به‌دست‌گیری مداوم نبض قدرت.
می‌دانم کم‌کم داری می‌فهمی دنیایی که من از آن حرف می‌زنم، چه جایی است.
ولی سرانجام پا از درک آن فراتر می‌گذاری.
آن را می‌پذیری، به استقبالاش‌ می‌روی، و جزیی از آن می‌شوی.
وینستون خود را آماده کرده بود تا صحبت کند.
با صدایی ضعیف گفت: «شما نمی‌توانید!»
– منظورت‌ از این حرف چیست‌، وینستون؟
– شما نمی‌توانید دنیایی شبیه آنچه که گفتید بسازید.
این یک توهم است.
غیرممکن است.
– چرا؟
– غیرممکن است بتوان بر مبنای ترس و تنفر و زشتی یک تمدن به وجود آورد.
چنین چیزی پایدار نیست.
– چرا نیست؟
– چنین چیزی فاقد نیروی حیات است.
از هم می‌پاشد.
خودش، خودش را نابود می‌کند.
– مزخرف است.
تو فکر می‌کنی تنفر بیشتر از عشق نیروی آدم را تحلیل می‌برد؟
چرا باید این‌طور باشد؟
و اگر هم این‌طور بود، چه فرقی می‌کرد؟
فرض کن ما دلمان‌ بخواهد زودتر از پا بیفتیم.
یا اینکه آن‌قدر سرعت زندگی را بالا ببریم که انسان‌ها در سی‌سالگی پیر و ازکارافتاده شوند.
خوب این کار چه چیزی را تغییر می‌دهد؟
متوجه نیستی که مرگ یک فرد نابودی نیست؟
حزب فناناپذیر است.
طبق معمول صدای ابراین وینستون را کلافه کرده بود.
به‌علاوه از این وحشت داشت که در صورت پافشاری بیشتر برروی حرفش‌ ابراین دوباره اهرم را برگرداند.
با وجود این نمی‌توانست ساکت بماند.
وینستون که به‌جز وحشت وصف‌ناپذیری که از صحبت‌های ابراین به او دست داده بود، هیچ چیزی برای حمایت از خود نداشت، با ناتوانی و بدون استدلال شروع به حمله کرد.
– نمی‌دانم، اهمیتی هم ندارد.
شما به نحوی شکست می‌خورید.
چیزی شما را شکست می‌دهد.
زندگی شما را شکست می‌دهد.
– وینستون، ما زندگی را در تمام سطوحاش‌ در اختیار می‌گیریم.
تو در خیال خودت فکر می‌کنی چیزی به نام ماهیت انسانی از دست کارهای ما به تنگ می‌آید و برضد ما به مبارزه دست می‌زند.
ولی ماهیت انسانی را ما می‌آفرینیم.
انسان‌ها بی‌نهایت انعطاف‌پذیرند‌.
شاید هم تو به عقاید کهنهات‌ برگشته ای که کارگران و برده‌ها شورش می‌کنند و ما را سرنگون خواهند کرد.
فکراش‌ را از سرت‌ بیرون کن.
آنها مثل حیوان عاجزند‌.
حزب، مظهر انسانیت است.
دیگران اهمیتی ندارند.
– برای من مهم نیست.
سرانجام آنها شما را سرکوب می‌کنند.
دیر یا زود به ماهیت شما پی می‌برند و شما را تکه‌تکه می‌کنند.
– چه مدرکی برای وقوع چنین چیزی وجود دارد؟
دلیلی داری که ثابت کند چرا باید این‌طور شود؟
– نه.
من به این مسئله اعتقاد دارم.
من می‌دانم شما شکست می‌خورید.
در جهان چیزی هست– نمی‌دانم یک اصلی، یک نیرویی– که شما هرگز نمی‌توانید به آن غلبه کنید.
– تو به خدا اعتقاد داری، وینستون؟
– نه.
– پس آن چه اصلی است که ما را شکست می‌دهد؟
– نمی‌دانم.
روح انسانی.
– و خودت را یک انسان می‌دانی؟
– بله.
– وینستون، اگر تو یک انسان باشی، آخرین انسان هستی.
نسل امثال تو منقرض شده؛ وارث شما ما هستیم.
تو تنها هستی، این را درک می‌کنی؟
تو نقشی در تاریخ نداری، وجود نداری.
نحوه صحبت ابراین تغییر کرد و به تندی گفت: «و تو به‌خاطر دروغ‌ها و کارهای کثیف ما، خودت را از لحاظ اخلاقی برتر از ما می‌دانی؟»
– بله، من این برتری را دارم.
ابراین ساکت بود.
دو صدای دیگر در حال صحبت‌کردن بودند.
وینستون پس‌از لحظه‌ای دریافت یکی از آنها صدای خود اوست‌.
نوار صدایی بود از مکالمه او و ابراین در اولین شبی که به انجمن برادری پیوسته بود.
صدای خود را می‌شنید که می‌پذیرفت دروغ بگوید، دزدی و جعل کند، مرتکب قتل شود، مصرف مواد مخدر و فحشا را ترویج کند، بیماری‌های مقاربتی را رواج دهد و اسید به صورت بچه‌ها بپاشد.
ابراین گویی می‌خواست ثابت کند دیگر نیازی به بیان نیست.
حرکت کوچکی حاکی از بی‌صبری نشان داد و سپس کلید دستگاه را خاموش کرد تا صدا قطع شود.
به وینستون گفت: «از روی تخت بلند شو.»
بندها باز شده بودند.
وینستون بلافاصله از تخت پایین آمد و ایستاد.
ابراین گفت: «تو آخرین انسانی‌، تو نگهبان روح انسانی هستی.
باید خودت را همان‌طور که هستی ببینی.
لباس‌هایت‌ را دربیاور.»
وینستون بندی را که روپوشش‌ با آن بسته می‌شد، باز کرد.
مدت‌ها بود که لباس‌هایشان‌ زیپ نداشت.
یاد نداشت که هیچ موقع از زمان دستگیری تا به حال تمام لباس‌هایش‌ را یک‌جا درآورده باشد.
زیر روپوش، بدنش‌ با کهنه کثیف و زردرنگی پوشیده شده بود که روزی لباس زیر او بودند.
همان‌طور که لباس‌هایش‌ را به زمین می‌انداخت متوجه وجود یک آینه سه‌وجهی در ته اتاق شد.
به طرف آن رفت و یک لحظه متوقف شد.
بی‌اختیار جیغ کوتاهی کشید.
ابراین گفت: «زود باش، بین آینه‌ها بایست.
باید از پهلو هم خودت را ببینی.»
وینستون ایستاد، چون ترسیده بود.
قامتی خمیده، تیره‌رنگ و استخوانی به سمت او می‌آمد.
ترس او نه‌فقط به این دلیل بود که خود را در آن شکل و شمایل می‌دید، بلکه ظاهر واقعا ترسناکی هم پیدا کرده بود.
به آینه نزدیک‌تر شد.
به‌خاطر قامت خمیده، به نظر می‌رسید چهرهاش‌ بیرون زده است.
چهره‌ای ژولیده، چهره زندانی‌ای باسابقه، با پیشانی بلندی که به جمجمه بی‌مو وصل می‌شد، دماغی عقابی و گونه‌های بدقواره که چشم‌های خیره با نگاهی خشن دربالای آنها به چشم می‌خورد.
گونه‌ها پرچروک بودند و دهان به داخل جمع شده بود.
مسلما چهره خود او بود، ولی به نظرش‌ می‌رسید بیش از آنچه که درونش‌ تغییر کرده، چهرهاش‌ عوض شده است.
هیجاناتی که در چهرهاش‌ ثبت شده بود، گویی با آنچه او خود احساس کرده بود، تفاوت داشت.
موهایش‌ تا حدودی ریخته بود.
در لحظه اول فکر کرده بود که موهایش‌ خاکستری‌رنگ شده، ولی فقط پوست سرش‌ بود که خاکستری شده بود.
به‌جز دست‌ها و گودی صورت، بقیه بدن را چرکی طولانی‌مدت پوشانده و به رنگ تیره درآورده بود.
در بعضی نقاط از زیر کثیفی آثار قرمز زخم‌ها نیز دیده می‌شد، و زخم واریس نزدیک قوزک پایش‌، پوسته‌پوسته و متورم بود.
اما از همه بدتر، لاغریاش‌ بود.
دنده‌هایش‌ بیرون زده بود؛ ران‌ها آن‌چنان آب شده بودند که کاسه زانوها بزرگ‌تر به نظر می‌رسیدند.
حالا فهمید که منظور ابراین از دیدن منظره پهلو چه بوده است.
انحنای ستون فقرات تعجب‌آور بود.
شانه‌های لاغر به جلو خم شده بودند و حفره‌ای در جلوی سینه درست شده بود.
گردن لاغر زیر بار وزن جمجمه بیشتر خم شده بود.
می‌شد گفت این بدن متعلق به آدمی حدودا شصت‌ساله بود که از بیماری بدخیمی رنج می‌برد.
ابراین گفت: «شاید گاهی فکر کرده باشی چهره من– چهره یک عضو رده‌بالای حزب– به نظر پیر و فرتوت می‌آید.
درباره چهره خودت چه نظری داری؟»
شانه وینستون را گرفت و او را به سمت خود چرخاند، تا با او رودررو شد.
– نگاه کن در چه وضعی هستی!
به چرک و کثافت روی بدنت‌ نگاه کن.
چرک میان انگشت‌های پایت‌ را ببین.
زخم چندش‌آور پایت‌ را ببین.
می‌دانی مثل یک بز بوی گند می‌دهی؟
احتمالا دیگر توجهی به این موضوع نداری.
به لاغریات‌ نگاه کن.
می‌بینی؟
می‌توانم با انگشت شست و سبابهام‌ دور بازویت‌ را بگیرم.
می‌توانم گردنت‌ را مثل یک هویج بشکنم.
می‌دانی از وقتی که دستگیر شدی، بیست و پنج کیلو وزن کم کرده ای.
حتی موهایت‌ مشت‌مشت می‌ریزد.
نگاه کن!
چنگی به موهای وینستون زد و مشتی مو بیرون کشید. «
دهانت‌ را باز کن.
نه، ده، یازده دندان برایت‌ مانده.
وقتی دستگیر شدی چند تا دندان داشتی؟
همین چند تایی هم که مانده می‌ریزد.
اینجا را ببین!»
او با دست یکی از دندان‌های جلویی وینستون را گرفت.
درد وحشتناکی در فک وینستون پیچید.
ابراین دندان لق را از ریشه بیرون کشیده بود.
سپس آن را به گوشه‌ای انداخت.
– تو داری می‌گندی، ذره ذره نابود می‌شوی.
تو چه هستی؟
باری متعفن.
حالا برگرد و دوباره به آن آینه نگاه کن.
می‌بینی چه کسی روبروی تو ایستاده؟
این آخرین انسان است.
اگر تو انسانی‌، پس آن هم انسانیت است.
حالا لباس‌هایت‌ را بپوش.
وینستون به آرامی شروع به پوشیدن لباس‌هایش‌ کرد.
تا به حال به لاغری و ضعیفی خود توجه نکرده بود.
فقط یک فکر ذهنش‌ را آشفته کرده بود: این که، بیش از آنچه تصور کرده بود، در اینجا بوده است.
سپس هنگامی‌که لباس‌های ژنده را دوباره می‌پوشید، دلش‌ برای بدن نحیفش‌ سوخت.
تا بخواهد بفهمد چه می‌کند، روی صندلی کنار تخت نشسته و اشک‌هایش‌ روان شده بود.
از زشتی و کراهت خود آگاه شده بود، مشتی استخوان پیچیده در لباس‌هایی پاره و کثیف که زیر نور خیره‌کننده نشسته بود و اشک می‌ریخت؛ اما نمی‌توانست جلوی خود را بگیرد.
ابراین به نرمی دستش‌ را روی شانه او گذاشت.
– این وضع دائمی نیست.
هر وقت بخواهی می‌توانی از دستاش‌ خلاص شوی.
همه چیز به خودت بستگی دارد.
وینستون با گریه گفت: «شما این کار را کردید.
شما مرا به این وضع کشاندید.»
– نه، وینستون، تو خودت این کار را کردی.
تو وقتی علیه حزب دست به طغیان زدی، این وضعیت را پذیرفتی.
اینها همه تبعات اقدام اول توست‌.
همه چیز همان‌طور است که پیش‌بینی کرده بودی.
ابراین مکثی کرد و بعد ادامه داد:
وینستون ما تو را کتک زدیم.
استخوان‌هایت‌ را شکستیم.
خودت دیدی که بدنت‌ چه شکلی شده.
فکرت‌ هم به همان وضع درآمده.
فکر نمی‌کنم دیگر غروری برایت‌ مانده باشد.
تو کتک خوردی، تحقیر شدی، از درد فریاد کشیدی و در خون و استفراغ خودت غلت زدی.
برای کمی ترحم التماس کردی، به همه کس و همه چیز خیانت کردی.
خفتی مانده که تو آن را نچشیده باشی؟
وینستون با وجود اینکه اشک‌هایش‌ همچنان سرازیر بود، سعی کرد دیگر گریه نکند.
به ابراین نگاه کرد.
– من به جولیا خیانت نکردم.
ابراین متفکرانه به او نگاه کرد.
«نه، دقیقا درست است.
تو به جولیا خیانت نکرده ای.»
احترام عجیبی که نسبت‌به ابراین احساس می‌کرد و هیچ چیز باعث از بین رفتن آن نمی‌شد، دوباره قلب وینستون را منقلب کرد.
و با خود فکر کرد، او چه‌قدر باهوش است!
هرگز در درک آنچه که به او می‌گویند خطا نمی‌کند.
هر کس دیگر به جای او بود، حتما در پاسخ می‌گفت که او به جولیا خیانت کرده است.
چون چیزی باقی نمانده بود که آنها با شکنجه از او درنیاورده باشند.
او هرچه درباره جولیا، عادت‌هایش‌، شخصیتاش‌ و زندگی گذشتهاش‌ می‌دانست به آنها گفته بود؛ کوچکترین جزئیات آنچه را که در دیدارهایشان‌ گفته و شنیده بودند، خوراکی‌هایی که از بازار سیاه تهیه می‌کردند، رابطه نامشروعشان‌ و نقشه‌های مبهمی که برضد حزب می‌کشیدند، همه چیز را گفته بود.
ولی با این‌همه، به آن معنی که مورد نظرش‌ بود، به جولیا خیانت نکرده بود.
هنوز عاشق او بود، احساسش‌ نسبت‌به او کماکان به همان شکل قبلی بود.
ابراین بدون نیاز به هیچ‌گونه توضیحی منظور او را درک کرده بود.
وینستون گفت: «بگو ببینم، آنها کی مرا تیرباران می‌کنند؟»
– ممکن است خیلی طول بکشد.
تو از آن موردهایی بودی که خیلی مشکل هستند.
ولی ناراحت نباش.
دیر یا زود همه چیز درست می‌شود.
در پایان تو را تیرباران می‌کنیم.
حالا وینستون خیلی بهتر شده بود.
روز به روز– البته اگر می‌شد از روز صحبت کرد– چاق‌تر و قوی‌تر می‌شد.
نور سفید و صدای همهمه مانند همیشه بود، اما سلولش‌ نسبت‌به بقیه سلول‌هایی که قبلا در آنها بود، راحتی بیشتری داشت.
روی تخت یک پتو، بالش و تشک بود و یک صندلی هم داشت.
او را حمام کرده بودند و اجازه داشت تقریبا چند وقت یک بار در لگن کوچکی خود را بشوید.
حتی به او آب گرم هم داده بودند.
یک دست لباس زیر و روپوش نو برایش‌ آورده و زخم واریسش‌ را پماد زده بودند.
باقیمانده دندان‌هایش‌ را کشیده و یک دست دندان مصنوعی برایش‌ گذاشته بودند.
باید چند هفته یا چند ماه گذشته باشد.
حالا دیگر اگر می‌خواست، می‌توانست حساب زمان را نگه دارد، زیرا به نظر می‌رسید وعده‌های غذایی او را در فاصله‌های زمانی منظمی ترتیب داده بودند.
او این‌طور حساب می‌کرد که در بیست و چهار ساعت سه وعده غذا می‌خورد؛ گاهی نمی‌دانست هنگامی‌که به او غذا می‌دهند شب است یا روز.
غذا خیلی خوب شده بود و در هر سه وعده، یک وعده گوشت به کار رفته بود.
حتی یک بار یک پاکت سیگار هم به او دادند.
او کبریت نداشت.
اما نگهبانی که غذا می‌آورد و هیچ وقت با او صحبت نمی‌کرد، سیگارش‌ را روشن می‌کرد.
اولین بار که سعی کرد سیگار بکشد حالش‌ به هم خورد، ولی او دست‌بردار نبود و با کشیدن نصف سیگار بعداز هر وعده غذا برای مدتی طولانی با آن یک پاکت سیگار خوش بود.
آنها لوحی سفید به او دادند که ته‌مدادی هم به گوشه آن بسته شده بود.
ابتدا از آن استفاده نمی‌کرد.
حتی وقتی هم که بیدار بود، تنبل و خواب‌آلود بود.
اغلب در فواصل وعده غذایی دراز می‌کشید، گاهی در خواب بود و گاهی غرق در رویاهایی مبهم و دلش‌ نمی‌خواست چشم‌هایش‌ را باز کند.
مدت زیادی بود که دیگر به خوابیدن زیر نور شدید عادت کرده بود.
به نظر می‌رسید چندان تفاوتی نمی‌کند، مگر اینکه رویاها از انسجام بیشتری برخوردار می‌شوند.
در این مدت رویاهای زیادی دید که اکثرشان‌ هم شاد بودند.
او خود را در سرزمین طلایی می‌دید که درمیان خرابه‌هایی باشکوه نشسته و نور خورشید همه جا را روشن کرده بود، درکنار او مادرش‌، جولیا و ابراین هم نشسته بودند و راجع‌به مسائل معمولی حرف می‌زدند.
هنگام بیداری نیز بیشتر افکارش‌ به رویاها مربوط می‌شد.
به نظر می‌رسید حال که محرک درد از میان برداشته شده، قدرت تفکر را از دست داده بود.
او خسته نبود، ولی تمایلی به صحبت‌کردن یا مشغولیت نداشت همینقدر که تنها بود، نه کتک می‌خورد نه از او سوال می‌شد، غذای کافی برای خوردن و امکان شستشوی خود را داشت، برایش‌ کفایت می‌کرد.
کم‌کم تا حدودی از مقدار خوابش‌ کاسته شد، ولی همچنان تمایلی به بیرون آمدن از رختخواب نداشت.
تنها چیزی که برایش‌ جالب بود آرام درازکشیدن و اینکه احساس می‌کرد بدنش‌ در حال ذخیره‌سازی نیرو است.
با انگشت جای جای بدنش‌ را می‌آزمود تا مطمئن شود بزرگ‌شدن عضلات و سفت‌شدن زیر پوستش‌ توهم نیست و واقعیت دارد.
سرانجام باور کرد که در حال چاق‌شدن است؛ ران‌هایش‌ از زانوها برجسته‌تر شده بودند.
سپس، نخست با بی‌میلی، ورزش منظم روزانه را شروع کرد.
در مدت کوتاهی توانست با شمارش گام‌هایش‌ حدود سه کیلومتر راه برود و شانه‌های خمیدهاش‌ کم‌کم حالت استواری به خود گرفت.
سعی کرد تمرینات پیچیده‌تری را انجام دهد و با حسرت و تعجب دریافت انجام خیلی از حرکات برایش‌ ممکن نیست.
غیراز راه‌رفتن، حرکت دیگری نمی‌توانست انجام دهد.
نمی‌توانست صندلیش‌ را بردارد و یا روی یک پا بایستد و تعادلش‌ به هم نخورد.
روی پاشنه پاها چمباتمه زد و وقتی خواست بلند شود، درد شدیدی در نرمه ساق پا و ران‌ها احساس کرد.
روی شکم خوابید و کوشش کرد با دست‌ها بدن را بالا بیاورد.
ناامیدکننده بود؛ حتی یک سانتیمتر هم نتوانست خود را حرکت دهد.
اما بعداز گذشت چند روز و خوردن غذاهای سر وعده، موفق به انجام آن شد.
زمانی رسید که توانست شش دفعه متوالی این کار را انجام دهد.
کم‌کم از وضعیت بدنش‌ راضی می‌شد و احساس می‌کرد چهرهاش‌ نیز به حالت طبیعی خود بازمی‌گردد.
فقط هر بار که به سر بی‌موی خود دست می‌کشید به یاد چهره ازشکل‌افتاده و پرچروک خود در آینه می‌افتاد.
ذهنش‌ بیشتر فعال شده بود.
روی تخت می‌نشست و به دیوار تکیه می‌داد.
لوح را روی پاهایش‌ می‌گذاشت و سعی می‌کرد دانسته‌هایش‌ را به طور منظم یادآوری و مرور کند.
او دیگر دست از مقاومت کشیده بود.
در واقع حالا متوجه می‌شد که مدت‌ها قبل‌از گرفتن این تصمیم، او برای تسلیم‌شدن آماده بود.
از لحظه‌ای که او را به وزارت عشق آوردند– و حتی از آن زمان که صدای خشن از پشت صفحه سخنگو به او و جولیا دروسط اتاق گفته بود که چه باید بکنند– پی برده بود که تلاشش‌ برعلیه قدرت حزب تا چه اندازه بیهوده و احمقانه بوده است.
حالا می‌دانست که پلیس افکار هفت سال تمام او را همچون سوسکی درزیر ذره‌بین، کنترل کرده است.
هیچ حرف یا عملی را نادیده و ناشنیده نگذاشته بودند و در تمام افکارش‌ مداخله کرده بودند.
حتی خاک سفیدی را که روی جلد دفتر خاطراتش‌ به عنوان نشانه گذاشته بود، دوباره به همان شکل بازسازی کرده بودند.
به او نوار صدا و عکس‌هایی را نشان دادند که بعضی از آنها از او و جولیا گرفته شده بود.
بله، او دیگر نمی‌توانست به مبارزه با حزب ادامه دهد.
به‌علاوه حق با حزب بود: چگونه ممکن بود عقل فناناپذیر جمعی دچار خطا شود؟
انسان با کدام معیار خارجی می‌توانست درستی تصمیم‌های حزب را کنترل کند.
عقل جنبه آماری داشت.
تنها موضوعی که باید یاد می‌گرفتی تفکر به روش حزب بود.
فقط همین…!
قلم در دست‌هایش‌ کلفت و ناسازگار می‌نمود.
شروع به نگارش افکاری کرد که به ذهنش‌ هجوم می‌آوردند.
ابتدا با حروف درشت نامنظم نوشت: آزادی، بردگی است
سپس تقریبا بدون مکث، زیر آن نوشت: دو به‌علاوه دو می‌شود پنج.
اما بعداز آن، گویی چیزی جلوی آن را گرفت.
ذهنش‌، قادر به تمرکز نبود.
می‌دانست قبلا آنچه را که بعداز این شعار باید می‌آمد، می‌دانست، ولی در حال حاضر نمی‌توانست آن را به یاد بیاورد.
سرانجام هم نه به خودی خود، بلکه تنها با استدلال منطقی توانست شعار بعدی را به یاد بیاورد.
او نوشت: خدا، قدرت است
همه چیز را پذیرفت.
گذشته قابل‌تغییر بود.
گذشته هیچ‌گاه تغییر نکرده بود.
اوشنیا با ایستاسیا در جنگ بود.
اوشنیا همیشه با ایستاسیا در جنگ بود.
جونز، آرونسن و رادرفورد درمورد جرایمی که به آنها متهم شده بودند، مقصر بودند.
عکسی را که بی‌گناهی آنها را ثابت می‌کرد، او هرگز ندیده بود؛ او آن را از خود اختراع کرده بود.
او چیزهای متناقضی را به یاد می‌آورد، اما اینها خاطرات واقعی نبودند و محصول خودفریبی بودند.
چه‌قدر راحت بود!
فقط تسلیم‌شدن، و بقیه چیزها خودبه‌خود درست می‌شد.
مانند شناکردن با قدرت هرچه تمام‌تر برخلاف جریان آبی بود که او را با خود می‌برد و ناگهان می‌شد تصمیم گرفت به‌جای شنا در خلاف مسیر، با آن همسو شد.
همه چیز یکسان بود جز نگرش او؛ به‌هرحال آنچه که مقدر بود، رخ داد.
حتی به درستی نمی‌دانست برای چه مبارزه کرده است.
همه چیز ساده بود، جز اینکه…!
همه چیز می‌توانست درست باشد.
به اصطلاح قوانین طبیعت همه یاوه بود.
قانون جاذبه بیهوده بود.
ابراین این‌طور گفته بود که: «اگر بخواهم می‌توانم مثل حباب صابون در هوا شناور شوم.»
وینستون این‌طور فهمیده بود که: «اگر او فکر کند در هوا شناور شده و هم‌زمان من نیز فکر کنم او را در آن حالت می‌بینم، پس واقعا این اتفاق باید افتاده باشد.»
ناگهان یک فکر، همانند قطعات کشتی درهم‌شکسته‌ای که پوسته آب را می‌شکافد و بالا می‌آید، در ذهنش‌ شکل گرفت: «این اتفاق در واقع رخ نداده بود.
ما آن را ساختیم.
این یک توهم است.»
بلافاصله او این افکار را خفه کرد.
مغلطه آشکار بود.
مسلم بود که جایی خارج از وجود انسان، دنیایی حقیقی وجود داشت که در آن رویدادهای حقیقی رخ می‌داد.
اما چگونه وجود چنین دنیایی ممکن بود؟
ما جز آنچه که از طریق ذهنمان‌ می‌دانیم چه دانشی درباره پدیده‌ها داریم؟
همه رویدادها در ذهن رخ می‌دهند.
چیزی که در ذهن همگان رخ بدهد، واقعا روی داده است.
وینستون برای رهایی از شر مغلطه، مشکلی نداشت، و ممکن نبود در برابر آن مغلوب شود.
با وجود این، او دریافته بود که هرگز نباید این اتفاق برای او بیفتد.
هر زمان که فکر خطرناکی بروز می‌کرد، ذهن باید نقطه کوری در آنجا بسازد.
این فرایند باید غریزی و به طور خودکار عمل می‌کرد.
در زبان نوین به این کار «توقف جرم» می‌گفتند.
او شروع به انجام تمرین‌هایی در زمینه توقف جرم کرد.
مسئله‌ای برای خود طرح می‌کرد– «حزب می‌گوید زمین مسطح است»، «حزب می‌گوید یخ سنگین‌تر از آب است»– و خود را مجبور می‌کرد دلایل رد این مسئله را نبیند و نفهمد.
کار ساده‌ای نبود.
نیاز به قدرت استدلال و بداهه‌گویی قوی داشت.
مثلا مشکلاتی در ریاضی که با طرح گفته‌ای مانند «دو بعلاوه دو می‌شود پنج» پدید می‌آمد، بالاتر از فهم او بودند.
همچنین به فکر توانمندی نیاز بود که بتواند در یک لحظه با ظرافت تمام از منطق استفاده کند و لحظه‌ای دیگر، درمورد روشن‌ترین خطای منطقی کاملا ناآگاه باشد.
خرفتی و دانایی به اندازه هم مورد نیاز و هم غیرقابل‌دست‌یابی بودند.
تمام این مدت، یک بخش از ذهن او به نزدیک‌شدن زمان تیرباران‌شدنش‌ می‌اندیشید.
ابراین گفته بود: «همه چیز بستگی به خودت دارد.»
اما؛ او می‌دانست با هیچ عمل آگاهانه‌ای نمی‌تواند زمان آن را نزدیک‌تر کند.
ممکن بود ده دقیقه یا ده سال دیگر باشد.
ممکن بود سال‌ها او را در زندان انفرادی نگه دارند؛ ممکن بود او را به اردوگاه کار بفرستند؛ یا مثل بعضی موارد دیگر مدتی او را آزاد کنند.
بعید هم نبود که قبل‌از تیرباران تمام نمایش دستگیری و بازجویی از اول تا آخر مجددا تکرار شود.
تنها چیز بدیهی این بود که مرگ هرگز در لحظه‌ای که انتظاراش‌ را می‌کشیدند به سراغ آنها نمی‌آمد.
رسم ناگفته‌ای که همه به نوعی می‌دانستند و هرگز درباره آن نشنیده بودند این بود که معمولا آنها بدون هشدار قبلی، هنگامی‌که در راهرو از سلولی به سلول دیگر می‌رفتی، از پشت سر به آدم شلیک می‌کردند.
یک روز رویایی عجیب و لذتبخش دید.
( البته یک روز واژه نادرستی بود، زیرا رویاها معمولا در شب به سراغ او می‌آمدند).
او در حال قدم‌زدن در طول یک راهرو و منتظر شلیک یک گلوله بود.
می‌دانست که به زودی شلیک خواهند کرد.
همه چیز آماده بود.
دیگر نه تردیدی بود، نه بحثی، نه دردی و نه ترسی.
بدنش‌ سالم و قوی بود.
او به راحتی و با لذت قدم می‌زد، گویی زیر نور آفتاب راه می‌رفت.
او دیگر در راهروهای تنگ و سفید وزارت عشق نبود؛ در گذرگاهی به عرض یک کیلومتر درزیر نور آفتاب، که گویا قبلا در رویایی تحت تاثیر داروهای آرام‌بخش در آن قدم زده بود.
او در سرزمین طلایی، ردپاهایی پراکنده را در علفزار خرگوش‌زده قدیمی دنبال می‌کرد.
چمن‌های نرم بهاری را درزیر پا و نور ملایم خورشید را بر صورتش‌ حس می‌کرد.
شاخه‌های درختان نارون در حاشیه دشت با وزش نسیم تکان ملایمی می‌خوردند و کمی دورتر از آن جویباری بود که ماهی‌های شبوط در آب‌های سبزرنگ آن درزیر درختان بید تخم‌ریزی می‌کردند.
ناگهان با تکانی شدید وحشت‌زده از جا پرید.
عرق از ستون مهره‌هایش‌ جاری بود.
صدای خود را شنیده بود که فریاد می‌زد:
– جولیا، جولیا!
جولیا، عشق من!
جولیا!
برای چند لحظه، توهمی توانکاه از حضور جولیا خبر می‌داد.
گویی جولیا نه‌فقط با او، بلکه در درون او بود.
انگار در بافت پوست او نفوذ کرده است.
در این لحظه جولیا را خیلی بیشتر از هنگامی‌که با هم و آزاد بودند، دوست داشت.
درضمن می‌دانست او زنده است و به کمک وینستون نیاز دارد.
وینستون روی تخت به پشت دراز کشید و تلاش کرد خود را جمع‌وجور کند.
چه کرده بود؟
با یک لحظه ضعف نشان‌دادن، چند سال به اسارت خود افزوده بود؟
به زودی صدای پوتین‌ها را از بیرون می‌شنید.
آنها چنین طغیانی را بی‌جواب نمی‌گذاشتند.
اگر تا به حال متوجه نشده بودند، حالا دیگر می‌دانستند که او توافق خود را با آنان نادیده گرفته است.
او تسلیم حزب شده بود، اما از آن متنفر بود.
اوایل، افکار بدعت‌گرایانهاش‌ را درزیر ظاهری مطیع پنهان کرده بود.
اکنون یک گام بیشتر عقب‌نشینی کرده بود: از نظر فکری تسلیم شده، ولی امیدوار بود که بتواند احساسات قبلیاش‌ را بکر و دست‌نخورده حفظ کند.
می‌دانست اشتباه می‌کند و ترجیح می‌داد در اشتباه خود بماند.
آنها خود، این مسئله را درک می‌کردند– ابراین این مسئله را درک می‌کرد.
همان فریاد احمقانه همه چیز را لو داده بود.
او مجبور بود همه چیز را از نو آغاز کند.
ممکن بود سال‌ها به طول انجامد.
دستش‌ را به طرف صورت برد تا با شمایل جدیدش‌ آشنا شود.
چروک‌های عمیقی روی گونه‌هایش‌ بود، استخوان‌های گونه بیرون زده بودند و دماغش‌ پخ شده بود.
به‌علاوه بعداز آخرین دفعه‌ای که خود را در آینه دیده بود، یک دست دندان مصنوعی جدید به او داده بودند.
وقتی آدم نمی‌توانست چهرهاش‌ به چه شکلی درآمده است، نمی‌توانست حالت بی‌تفاوتی آن را حفظ کند.
به‌هرحال، فقط کنترل حالت‌های صورت کفایت نمی‌کرد.
برای نخستین بار دریافته بود که اگر می‌خواهد رازی را پوشیده نگاه دارد باید آن را از خودش پنهان کند.
هرازگاهی باید از وجود آن مطمئن شد؛ ولی تا وقتی لازم نباشد به هیچ وجه نباید به آن اجازه داد در ذهن خودآگاه ظاهر شود.
از این به بعد او نه‌تنها باید درست فکر می‌کرد بلکه باید درست احساس می‌کرد و درست خواب می‌دید.
و در تمام مدت تنفرش‌ را درون خود حبس می‌کرد.
مانند غده‌ای که بخشی از وجود انسان است ولی مانند یک کیست از بقیه بدن جداست‌.
آنها یک روز تصمیم می‌گرفتند او را تیرباران کنند.
نمی‌شد گفت چه وقت این اتفاق می‌افتد؛ ولی چند لحظه قبل‌از وقوع این حادثه، می‌شد آن را حدس زد.
معمولا از پشت سر و هنگام حرکت در راهرو.
ده ثانیه کافی بود.
در آن زمان دنیای درون او زیرورو می‌شد.
سپس ناگهان بی آنکه کلامی به زبان بیاورد یا اراده‌ای برای قدم برداشتن داشته باشد و یا تغییری در خطوط چهرهاش‌ هویدا شود، ناگهان پرده فرومی‌افتاد و بنگ!
نفرت همچون شعله‌ای سرکش و عظیم وجود او را آکنده می‌کند.
و درست در همان لحظه دیر یا زود گلوله شلیک می‌شود.
پیش‌از آنکه مغزش‌ را مجددا بازسازی کنند آن را تکه‌تکه خواهند کرد.
افکار بدعت‌گذارانهاش‌ کیفر نخواهد دید و مجبور به توبه نخواهد شد، زیرا افکارش‌ برای همیشه از دسترس آنها خارج شده است.
آنها با این شلیک لکه‌ای بر جامه کمال خود پدید می‌آورند.
مردن، در حالی که از آنها متنفر هستی، همان آزادی است.
چشم‌هایش‌ را بست.
پذیرش نظم و انضباط فکری، مشکل‌تر از آن بود.
مسئله این بود که باید خود را خوار می‌کرد و بخشی از وجودش‌ را نادیده می‌گرفت.
به کثیف‌ترین ورطه فساد فرومی‌رفت.
چه چیزی بدتر از این می‌توانست حال آدم را به هم بزند؟
به برادر بزرگ فکر کرد.
تصویر چهره بسیار بزرگ( چون همیشه او را در پوسترهای بزرگ می‌دید، همواره فکر می‌کرد پهنای صورتش‌ یک متر است) با سبیل سیاه پرپشت و چشم‌هایی که آدم را دنبال می‌کنند، در دریای ذهنش‌ شناور بود.
احساس واقعیش‌ نسبت‌به برادر بزرگ چه بود؟
صدای سنگین پوتین‌ها در راهرو به گوش رسید.
در آهنی با سروصدا باز شد.
ابراین داخل شد.
پشت سرش‌ افسر جوانی که چهره‌ای رنگ‌پریده داشت به‌همراه نگهبان‌های سیاه‌پوش وارد شدند.
ابراین گفت: «بلند شو،… بیا اینجا.»
وینستون روبروی او ایستاد.
ابراین شانه‌های وینستون را با دست‌های قوی خود گرفت و از نزدیک به چشم‌هایش‌ نگاه کرد.
– تو خیالاتی برای فریب‌دادن من داری، ولی حماقت محض است.
صاف بایست.
به صورت من نگاه کن.
مکث کرد و با لحنی ملایم‌تر ادامه داد:
– داری بهتر می‌شوی.
از نظر عقلی خطای ذهنت‌ خیلی کم شده.
فقط از نظر عاطفی نتوانستی پیشرفت داشته باشی.
به من بگو، وینستون– و یادت‌ باشد، دروغ نگویی؛ می‌دانی که من همیشه به دروغت‌ پی می‌برم.
– به من بگو که احساس واقعی تو درباره برادر بزرگ چیست‌؟
– از او متنفرم‌.
– از او متنفری‌.
خوب.
پس وقتاش‌ رسیده که آخرین مرحله را بگذرانی.
تو باید برادر بزرگ را دوست داشته باشی.
فقط اطاعت‌کردن از او کافی نیست؛ باید دوستش‌ داشته باشی.
وینستون را طوری رها کرد که کمی به طرف نگهبان‌ها عقب رفت.
اتاق 101.
وینستون در هر مرحله از مدت اسارتش‌ می‌دانست– یا فکر می‌کرد می‌داند– حدودا در کجای آن ساختمان بی‌پنجره قرار دارد.
شاید اختلافات مختصری در فشار هوا وجود داشت.
سلول‌هایی که نگهبان‌ها در آنجا او را کتک می‌زدند پایین‌تر از سطح زمین بود.
اتاقی که ابراین در آن از او بازجویی می‌کرد به پشت‌بام نزدیک‌تر بود.
مکانی که اکنون در آن بود( اتاق 101) تا جایی که امکان داشت پایین‌تر از سطح زمین بود.
این اتاق از اغلب سلول‌هایی که تا به حال پایش‌ به آنها رسیده بود، بزرگ‌تر بود.
اما او توجهی به اطرافش‌ نداشت.
تمام توجه او به دو میز کوچک با رومیزی سبزرنگ بود که درست درجلوی او قرار داشت.
یکی از آنها یکی دو متر با او فاصله داشت و دیگری کمی دورتر نزدیک در.
او برروی یک صندلی چنان محکم بسته شده بود که حتی نمی‌توانست سرش‌ را تکان دهد.
بالشتک کوچکی پشت سرش‌ را چنان نگه داشته بود که او را مجبور می‌کرد مستقیما به جلو نگاه کند.
مدت کوتاهی تنها بود، تا اینکه در باز شد و ابراین داخل شد.
– یک بار از من پرسیدی در اتاق 101 چه خبر است.
من به تو گفتم که خودت می‌دانی.
همه می‌دانند.
چیزی که در اتاق 101 هست از هر چیزی در دنیا بدتر است.
دوباره در باز شد.
نگهبانی وارد شد که چیزی را با خود حمل می‌کرد.
چیزی مانند سبد یا جعبه که از سیم درست شده بود.
آن را برروی میز گذاشت.
ابراین در جایی ایستاده بود که جلوی دید وینستون را گرفته بود و او نمی‌توانست ببیند آن چیز چیست‌.
ابراین گفت: «بدترین چیز در دنیا از نظر افراد مختلف متفاوت است.
ممکن است زنده‌به‌گورکردن باشد، یا مرگ با آتش، یا غرق‌شدن، یا به صلابه کشیدن و یا پنجاه نوع دیگر.
در مواردی هم می‌تواند کاملا چیز بی‌اهمیتی باشد که حتی کشنده هم نیست.»
سپس کمی خود را کنار کشید تا وینستون بهتر بتواند چیزی را که روی میز بود، ببیند.
یک قفس سیمی مستطیل‌شکل بود که بالای آن دستگیره‌ای برای حمل‌ونقل داشت.
درست درجلوی قفس چیزی شبیه نقاب شمشیربازی قرار داشت که بخش فرورفته آن رو به بیرون بود.
گرچه قفس سه چهار متر با او فاصله داشت، ولی مشخص بود از طول به دو قسمت تقسیم شده و حیوان کوچکی در هریک از دو قسمت قرار داد.
آنها موش بودند.
ابراین گفت: «درمورد تو، بدترین چیز، موش‌ها هستند.»
به محض اینکه نگاه وینستون به قفس افتاد، رعشه‌ای بدشگون، ترسی که منشا آن را نمی‌دانست وجودش‌ را فراگرفت.
در این موقع بود که فهمید جسم نقاب‌مانند جلوی قفس برای چیست‌.
دلش‌ فروریخت.
فریاد زد: «شما نمی‌توانید این کار را بکنید!
نمی‌توانید، نمی‌توانید!
این کار غیرممکن است.»
ابراین گفت: «یادت‌ می‌آید در رویاهایت‌ همیشه یک لحظه وحشتناک وجود داشت؟
دیواری از تاریکی جلوی روی تو بود و صدای همهمه‌ای می‌شنیدی.
آن طرف دیوار چیز وحشتناکی وجود داشت.
تو می‌دانستی و از ماهیت آن آگاهی داشتی، ولی جرات نمی‌کردی آن را آشکار کنی.
مو‌شها آن طرف دیوار بودند.»
وینستون در حالی که سعی داشت صدایش‌ را کنترل کند، گفت: «ابراین، شما می‌دانید که این کار لازم نیست.
از من می‌خواهید چه کار کنم؟»
ابراین پاسخ روشنی نداد.
امروز از آن روزها بود که دوست داشت لحن آقا معلم را به خود بگیرد.
با نگاهی متفکرانه به دوردست خیره شده بود، گویی می‌خواست نظر تماشاگرها را که پشت سر وینستون نشسته اند، جلب کند.»
– درد به تنهایی همیشه کافی نیست.
گاهی بشر درمقابل درد تا حد مرگ هم مقاومت می‌کند.
اما برای هر کس چیزهایی وجود دارد که اصلا قابل‌تحمل نیست و نمی‌تواند به آنها فکر کند.
کاری هم به شهامت و ترس ندارد.
اگر در حالت پرت‌شدن از یک بلندی، آدم به یک طناب چنگ بیندازد، این از ترسوبودنش‌ نیست.
اگر بعداز بیرون آمدن از درون آبی عمیق، ریه‌ها را از هوا پر کنی، نشان‌دهنده ترس نیست.
بلکه صرفا غریزه‌ای است که نمی‌شود از آن سرپیچی کرد.
موش‌ها هم همین‌طورند‌.
برای تو آنها غیرقابل‌تحمل هستند.
آنها نوعی فشار هستند که تو درمقابل آن حتی اگر بخواهی نمی‌توانی مقاومت کنی.
در این حالت هر کاری که از تو می‌خواهند انجام می‌دهی.
– اما این کار چیست‌؟
وقتی نمی‌دانم چیست‌، چگونه می‌توانم انجامش‌ دهم؟
ابراین قفس را برداشت و برروی میز جلویی گذاشت.
آن را با دقت بر رومیزی سبزرنگ قرار داد.
خون به سر وینستون هجوم آورد.
احساس می‌کرد تنهای تنها نشسته است.
او دروسط دشتی بزرگ و خالی بود، زمینی مسطح که زیر نور آفتاب می‌درخشید، و از فاصله دوری، دورتادور آن صداهایی به گوش می‌رسید.
با این حال، قفس موش‌ها بیش از دو متر با او فاصله نداشتند.
موش‌های بزرگی بودند.
به سنی رسیده بودند که پوزه‌هایشان‌ کلفت و سفت شده و پوستشان‌ به‌جای خاکستری، به رنگ قهوه‌ای درآمده بود.
ابراین گفت: «موش با وجود اینکه از تیره جوندگان است، گوشت‌خوار هم هست.
تو این را می‌دانی.
راجع‌به اتفاقاتی که در محله‌های فقیرنشین شهر می‌گذرد، بی‌اطلاع نیستی.
در بعضی خیابان‌ها مادر جرات نمی‌کند بچه کوچکش‌ را حتی برای پنج دقیقه در خانه تنها بگذارد.
موش‌ها حتما به آن حمله می‌کنند.
در مدتی بسیار کوتاه از آن بچه فقط استخوان‌هایش‌ باقی می‌ماند.
آنها به آدم‌های مریض و در حال مرگ هم حمله می‌کنند.
با هوش فوق‌العاده‌ای که دارند، انسان‌های ناتوان را خیلی خوب تشخیص می‌دهند.»
صدای جیغ‌مانندی از قفس درآمد.
به نظر وینستون می‌آمد که صدا از فاصله‌ای دور به گوشش‌ می‌رسد.
موش‌ها داشتند با یکدیگر می‌جنگیدند؛ سعی داشتند ازخلال دیوار وسط به یکدیگر دست پیدا کنند.
همچنین صدای ناله‌ای حاکی از ناامیدی به گوشش‌ خورد.
به نظرش‌ رسید این صدا هم از جایی خارج از وجود او بود.
ابراین قفس را بلند کرد و چیزی را در آن فشار داد.
صدای تیلیک بلندی به گوش رسید.
وینستون تلاش دیوانه‌واری کرد تا خود را از روی صندلی خلاص کند.
فایده‌ای نداشت.
همه جای بدن، حتی سرش‌ محکم بسته شده بود.
ابراین قفس را نزدیک‌تر آورد.
کمتر از یک متر با صورت وینستون فاصله داشت.
ابراین، گفت: «من اولین اهرم را فشار داده ام، تو می‌توانی ترکیب قفس را ببینی.
ماسک روی صورتت‌ ثابت می‌شود و همه جای آن را می‌پوشاند.
وقتی اهرم دوم را فشار بدهم، در قفس بالا می‌رود.
این جانورهای گرسنه مثل فشنگ بیرون می‌پرند.
تا حالا جهش موش را در هوا دیده ای.
آنها با یک جست خودشان را به صورتت‌ می‌رسانند و آن را سوراخ می‌کنند.
بعضی وقت‌ها اول چشم‌ها را درمی‌آورند.
بعضی وقت‌ها گونه‌ها را سوراخ می‌کنند و به زبان حمله می‌کنند.»
قفس نزدیک‌تر شده بود؛ کاملا نزدیک.
وینستون صدای جیغ‌های تیزی را می‌شنید که گویی از بالای سرش‌ به گوش می‌رسید.
او دیوانه‌وار با ترسش‌ در کشمکش بود.
فکر کرد، فکر کرد، حتی اگر یک لحظه وقت باقی مانده بود– فکرکردن تنها امیدش‌ بود.
ناگهان بوی گند جانورها به مشامش‌ خورد.
حالت تهوع شدیدی به او دست داد و تقریبا بیهوش شد.
سرش‌ سیاهی رفت.
در یک لحظه مانند جانوری دیوانه جیغ می‌کشید.
بعد ناگهان جرقه یک فکر او را از سیاهی بیرون آورد.
فقط یک راه برای نجاتش‌ بود.
او باید پای انسان دیگری را به میان می‌آورد، بدن یک نفر دیگر، بین او و موش‌ها حایل می‌شد.
دایره ماسک آن‌قدر بزرگ بود که مانع از دیدن چیزهایی دیگر می‌شد.
در سیمی به اندازه یکی دو وجب با صورتش‌ فاصله داشت.
موش‌ها می‌دانستند چه خبر است.
یکی از آنها بالا و پایین می‌پرید؛ دیگری که تناش‌ از بوی فاضلاب‌ها جرم گرفته بود و بوی گند می‌داد ایستاده بود.
دست‌های صورتی‌رنگش‌ را به میله‌های قفس تکیه داده و هوا را بو می‌کشید.
وینستون سبیل‌ها و دندان‌های زرداش‌ را می‌دید.
دوباره وحشت هوش از سرش‌ برد.
درمانده و عاجز شده بود و مغزش‌ کار نمی‌کرد.
ابراین با لحن معلم‌وار همیشگی گفت: «در امپراتوری چین، معمولا این مجازات اجرا می‌شود.»
ماسک به صورت وینستون نزدیک می‌شد.
سیم با صورتش‌ تماس پیدا کرد.
و بعد… نه، دیگر کمکی نمی‌کرد، فقط شاید، کورسویی از امید در دلش‌ روشن شد.
خیلی دیر بود، شاید خیلی دیر شده بود.
اما وینستون ناگهان دریافت که در این دنیا فقط یک نفر هست که وینستون می‌تواند مجازاتش‌ را بر دوش او بگذارد.
پیکری که او می‌تواند بین خود و موش‌ها او را حایل کند.
دیوانه‌وار شروع به فریادزدن کرد:
– با جولیا این کار را بکنید!
با جولیا این کار را بکنید!
نه من!
جولیا!
برایم‌ مهم نیست!
با او چه می‌کنید.
صورتش‌ را تکه‌تکه کنید، تمام بدنش‌ را تکه‌تکه کنید.
مرا نه!
جولیا!
مرا نه!
دور از موش‌ها، به طرف عقب سقوط کرد.
هنوز روی صندلی میخکوب بود، ولی روی زمین افتاده بود، دربین دیوارهای ساختمان، روی زمین، برفراز اقیانوس‌ها، اتمسفر، در فضای بیرون جو، حفره‌های بین ستاره‌ها، برای همیشه از دست موش‌ها راحت شده بود.
او چند سال نوری با زمین فاصله داشت ولی ابراین همچنان در کنارش‌ ایستاده بود.
هنوز تماس سرد سیم فلزی را بر گونه خود حس می‌کرد.
اما در سیاهی که اطرافش‌ را فراگرفته بود صدای تیلیکی شنید و دانست که در قفس موش‌ها باز نشد، بلکه بسته شد.
کافه درخت شاه‌بلوط خالی بود.
اشعه زردرنگ خورشید ازخلال پنجره روی میزهای خاک‌گرفته افتاده بود.
ساعت سه بعدازظهر بود.
این ساعت همیشه غم‌انگیز بود.
موسیقی ملایمی از صفحه‌های سخنگو پخش می‌شد.
وینستون در جای همیشگیاش‌ نشسته و به گیلاسی خالی خیره شده بود.
هر دقیقه چشمش‌ به صورت بزرگی می‌افتاد که از روی دیوار روبرو به او نگاه می‌کرد.
زیر آن نوشته شده بود: برادر بزرگ مراقب توست‌.
هرازگاهی مستخدم کافه بدون اینکه از او خواسته باشند، می‌آمد و گیلاس را با جین پیروزی پر می‌کرد و از بطری دیگر چند قطره به آن اضافه می‌کرد و هم می‌زد.
این بطری محتوی ساخارین با طعم میخک و مشروب مخصوص کافه بود.
وینستون به صفحه سخنگو گوش می‌داد.
در حال حاضر فقط موسیقی پخش می‌شد.
ولی امکان داشت هر لحظه اطلاعیه‌ای رسمی از طرف وزارت صلح پخش شود.
اخبار رسیده از جبهه افریقا بی‌نهایت ناراحت‌کننده بود.
در تمام روز او نگران اخبار بود.
یک گروه از ارتش اوراسیا با سرعتی باورنکردنی در حال پیشروی به سمت جنوب بودند.
( اوشنیا با اوراسیا در حال جنگ بود؛ اوشنیا همواره با اوراسیا در حال جنگ بود).
اطلاعیه نیمروزی به منطقه خاصی اشاره نکرده بود.
اما این احتمال وجود داشت که تا همین الان دهانه کنگو نیز به میدان جنگ بدل شده باشد.
برازاویل و لئوپولدویل نیز در خطر بودند.
لازم نبود آدم به نقشه نگاه کند تا بفهمد این وضعیت به چه معنی است.
موضوع فقط از دست دادن افریقای نبود؛ بلکه اولین بار در طول تاریخ جنگ، قلمرو اصلی اوشنیا در معرض تهدید قرار گرفته بود.
هیجان شدیدی ناگهان سراسر وجودش‌ را فراگرفت و سپس خاموش شد.
( نمی‌شد گفت دقیقا ترس، بلکه نوعی هیجان ناشناخته بود.)
از فکرکردن راجع‌به جنگ دست کشید.
این روزها اصلا نمی‌توانست ذهنش‌ را روی یک موضوع مشخص بیش از چند دقیقه متمرکز کند.
گیلاسش‌ را برداشت و لاجرعه سرکشید.
مثل همیشه، کمی لرزید و حالت تهوع خفیفی به او دست داد.
چیز مزخرفی بود.
مزه ساخارین و میخک به حد کافی چندش‌آور بود و نمی‌توانست بوی نامطبوع مشروب را از بین ببرد.
بدتر از همه آنکه بوی جین، همدم شب و روز او و پیوسته فکرش‌ با بوی آنها آمیخته بود.
هیچ‌گاه نام آنها را به زبان نمی‌آورد و حتی به فکرش‌ نیز راه نمی‌داد.
و تا جایی که برایش‌ امکان داشت، آنها را در نظر خود مجسم نمی‌کرد.
نسبت‌به آنها حالت نیمه‌هشیار داشت، جلوی صورتش‌ پرسه می‌زدند و بویشان‌ در دماغش‌ می‌پیچید و از آن خارج نمی‌شد.
از میان لب‌های کبودش‌ آروغ زد.
از زمانی که او را آزاد کردند، چاق‌تر شده و واقعا رنگ‌وروی سابقش‌ را بازیافته و بهتر هم شده بود.
صورتش‌ فربه‌تر و پوست بینی و گونه‌هایش‌ قرمز شده بود، حتی سر بی‌مویش‌ هم به رنگ صورتی درآمده بود.
باز هم مستخدم، سر خود، یک تخته شطرنج و شماره جدید روزنامه تایمز را برایش‌ آورد.
صفحه مسائل شطرنج را در روزنامه، روی صفحات دیگر قرار داده بود.
سپس، با دیدن گیلاس خالی وینستون، بطری جین را آورد و گیلاس را پر کرد.
نیازی به دادن سفارش نبود.
آنها عادت‌های او را می‌دانستند.
تخته شطرنج و میز او در گوشه کافه خیلی شلوغ بود، میز او دست‌نخورده باقی می‌ماند، زیرا هیچ کس جرات نشستن در نزدیکی او را نداشت.
او حتی به خود زحمت نمی‌داد تعداد گیلاس‌های نوشیدنیاش‌ را حساب کند.
آنها هر چند وقت یک بار تکه کاغذی به عنوان صورت‌حساب به او می‌دادند، اما او احساس می‌کرد آنها زیر قیمت واقعی و کمتر از مقدار معمول از او پول می‌گرفتند.
حتی اگر عکس این جریان هم اتفاق می‌افتاد باز چندان تفاوتی نمی‌کرد.
این روزها او معمولا مقدار زیادی پول داشت.
یک کار خوب، یک شغل تشریفاتی، هم داشت که به‌خاطراش‌ خیلی بیشتر از شغل قبلی حقوق می‌گرفت.
صفحه سخنگو موسیقی را قطع کرد و یک نفر شروع به صحبت کرد.
وینستون سرش‌ را بلند کرد تا گوش کند.
ولی هیچ اطلاعیه‌ای داده نشد.
فقط اعلامیه کوتاهی از طرف وزارت فراوانی پخش شد.
گویا در سه ماه گذشته نود و هشت درصد مقدار سهمیه‌ای که برای تولید بند کفش در دهمین برنامه سه‌ساله اقتصادی در نظر گرفته شده، با موفقیت به انجام رسیده بود.
وینستون مهره‌ها را چید و شروع به خواندن مسئله شطرنج کرد.
پایان فریبکارانه‌ای بود که با دو اسب ترتیب می‌یافت.
«نوبت سفید است و در دو حرکت مات می‌کند.»
وینستون به تصویر برادر بزرگ نگاه کرد.
با شگفتی مبهمی فکر کرد، همیشه سفید مات می‌کند.
بدون استثنا همیشه چینش مهره‌ها به این صورت بود.
از اول دنیا در هیچ بازی شطرنجی سیاه نبرده بود.
آیا این موضوع نمادی از جاودانگی و پیروزی حتمی خوبی بر بدی نبود؟
چهره بزرگ، سرشار از قدرتی آرام، به او خیره شده بود.
سفید همیشه برنده است.
صدای صفحه سخنگو یک لحظه مکث کرد و سپس با لحنی متفاوت و سنگین‌تر ادامه داد: «توجه شما را به اطلاعیه مهمی که راس ساعت سه و سی دقیقه پخش می‌شود، جلب می‌کنم.
سه و سی دقیقه!
اخبار این ساعت از اهمیت زیادی برخوردار است.
به این اخبار حتما توجه کنید.
سه و سی دقیقه!
موسیقی دوباره از سر گرفته شد.
قلب وینستون به تپش افتاد.
اطلاعیه از جبهه‌ها بود؛ غریزهاش‌ به او می‌گفت خبرهای بدی در راه است.
تمام روز، با هیجان زیاد، فکرش‌ حول‌وحوش شکست سخت در افریقا دور می‌زد.
گویی به چشم می‌دید که ارتش اوراسیا گروه‌گروه از مرزهای نفوذناپذیر کشور وارد می‌شوند و مانند ستونی از مورچه‌ها به افریقا حمله می‌برند.
چرا نمی‌توانستند به طریقی آنها را غافلگیر کنند؟
نقشه ساحل غربی افریقا، دقیق درجلوی چشمانش‌ نقش می‌بست.
اسب سفید را برداشت و حرکت داد حرکت به‌جایی بود.
حتی می‌دید که هم‌زمان با حرکت سریع نیروهای سیاه به سمت جنوب، نیروهای دیگری به طرز اسرارآمیزی گرد آمده و ناگهان درپشت سر آنها صف بسته و از خشکی و دریا راه‌های ارتباطی آنها را بسته اند.
احساس کرد آرزوی او باعث پدیدآمدن این نیروی جدید شده بود.
ولی لازم بود هرچه زودتر کاری انجام دهند.
اگر دشمن می‌توانست کنترل سرتاسر افریقا را به دست گیرد و در «کیپ» پایگاه‌های هوایی و دریایی داشته باشد، اوشنیا را به دو بخش تجزیه می‌کرد.
این موضوع می‌توانست به معنی خیلی چیزها باشد: شکست، تجزیه، تقسیم مجدد دنیا، نابودی حزب!
وینستون نفس عمیقی کشید.
احساسات درهم و برهمی در درونش‌ کشمکش داشتند– اما نمی‌شد گفت درهم و برهم، بلکه احساساتی متفاوت و جداگانه بودند که مشخص نبود کدام یک عمیق‌تر از بقیه است.
حمله به پایان رسید.
اسب سفید را به جای اولش‌ بازگرداند.
اما در چنین موقعیتی نمی‌توانست فکرش‌ را برروی مسئله شطرنج متمرکز کند.
افکارش‌ مجددا مغشوش شد.
تقریبا ناخودآگاه با انگشتش‌ روی گردوخاک میز نوشت: 2+2=5.
جولیا گفته بود: «آنها نمی‌توانند به درون تو دست پیدا کنند.»
اما آنها این کار را کرده بودند.
ابراین گفته بود: «چیزی که اینجا برای تو اتفاق می‌افتد، اثراش‌ همیشگی است.»
این حرف درست بود.
بعضی اعمال انسان و چیزهای دیگری وجود داشتند که نمی‌شد آنها را جبران کرد.
چیزی دردرون سینه انسان کشته شده بود؛ داغ انداخته و سوخته بود.
او جولیا را دیده بود؛ حتی با او صحبت هم کرده بود.
هیچ خطری نداشت.
گویی به طور غریزی می‌دانست که آنها تقریبا هیچ علاقه‌ای به کارهای او ندارند.
اگر هر دوی آنها مایل بودند او می‌توانست یک بار دیگر ترتیب ملاقاتشان‌ را بدهد.
در واقع آنها به طور تصادفی یکدیگر را ملاقات کرده بودند.
یک روز سرد و سوزان ماه مارس و در یک پارک بود.
زمین مانند آهن، سرد و سخت و سبزه‌ها مرده بودند، غیراز معدودی گل زعفران که باد آنها را از یاد برده بود، حتی یک غنچه بر هیچ‌یک از شاخه‌ها نبود.
او با عجله در حرکت بود، دست‌هایش‌ یخ کرده بودند و چشم‌هایش‌ از شدت سرما مرطوب شده بود.
ناگهان جولیا را در فاصله ده‌متری خود دید.
فورا فهمید جولیا به نحو ناراحت‌کننده‌ای تغییر کرده بود.
آنها بدون هیچ اشاره‌ای از کنار یکدیگر گذشتند، سپس وینستون برگشت و با بی‌میلی او را تعقیب کرد.
می‌دانست که هیچ خطری وجود نداشت.
هیچ کس به آنان توجه نمی‌کرد.
جولیا راهش‌ را کج کرد و از میان چمن‌ها رفت.
گویی می‌خواست از شر او خلاص شود، بعد گویی رضایت داد که او در کنارش‌ راه برود.
در این هنگام دربین ردیفی از درختچه‌های بی‌برگ بودند که نه آنها را پنهان می‌کرد و نه از شر باد در امان نگه می‌داشت.
آنها ایستادند.
هوا سوز سردی داشت.
باد زوزه‌کشان در شاخه‌ها می‌پیچید و زعفران‌های تک‌وتوک مانده بر شاخه را می‌چید.
وینستون دستش‌ را به دور کمر جولیا حلقه کرد.
صفحه سخنگویی در آن اطراف نبود، ولی احتمال میکروفن‌های مخفی وجود داشت؛ درضمن، آنها در معرض دید بودند.
اهمیتی نداشت، هیچ چیز مهم نبود.
می‌توانستند به دلخواه خود روی زمین دراز بکشند و در صورت تمایل دست به آن کار بزنند.
از فکر این کار، مو بر تنش‌ راست شد.
جولیا نسبت‌به او هیچ واکنشی نشان نداد، حتی تلاش نکرد خود را برهاند.
وینستون حالا فهمید که چه چیزی در جولیا تغییر کرده بود.
صورتش‌ رنگ‌پریده‌تر شده بود و زخمی بلند برروی پیشانی و شقیقهاش‌ دیده می‌شد که قسمتی از آن درزیر موها پنهان بود؛ اما تغییر اصلی اینها نبود.
کمرگاهش‌ فربه‌تر و به نحو عجیبی سفت‌تر شده بود.
وینستون به یاد آورد که یک بار، بعداز انفجار یک بمب، هنگامی‌که می‌خواست جسدی را از جوی آب بیرون بکشد هم از سنگینی عجیب آن جا خورده بود و هم از خشکی و سختی بیش از حد آن که شبیه سختی سنگ بود تا گوشت.
بدن جولیا هم به همان صورت شده بود.
به فکرش‌ رسید که حتما نرمی پوست جولیا نیز باید با زمان سابق متفاوت باشد.
وینستون نه سعی کرد او را ببوسد و نه با هم حرف زدند.
همان‌طور که با هم از دروازه پارک رد می‌شدند، جولیا برای اولین بار مستقیما به چهره او نگاه کرد.
نگاهی گذرا، سرشار از سرزنش و بی‌علاقگی.
وینستون نمی‌دانست این نفرت به گذشته مربوط می‌شد و یا همان موقع به‌خاطر چهره پف‌کرده و اشکی که به دلیل هجوم باد از چشمانش‌ سرازیر شده بود.
آنها روی دو صندلی آهنی پهلو به پهلو، ولی نه خیلی نزدیک به هم، نشستند.
وینستون دریافت که جولیا می‌خواهد چیزی بگوید.
او با حرکت پا شاخه‌ای را شکست.
به نظر وینستون پاهای او پهن‌تر شده بود.
جولیا با بی‌پروایی گفت: «من به تو خیانت کردم.»
وینستون گفت: «من به تو خیانت کردم.»
جولیا نگاه دیگری حاکی از نفرت به وینستون انداخت و گفت:
«آنها گاهی آدم را با چیزی تهدید می‌کنند که نمی‌تواند دربرابراش‌ ایستادگی کند یا حتی دربارهاش‌ فکر کند.
و بعد آدم می‌گوید: «این کار را با من نکنید، با یک نفر دیگر این کار را بکنید، با فلان کس، یا بهمان کس.»
بعد آدم فکر می‌کند به آنها کلک زده تا کارشان‌ را متوقف کنند و منظور واقعیاش‌ از چیزی که گفته، نبوده.
اما این حقیقت ندارد.
وقتی آن اتفاق می‌افتاد، منظور آدم کاملا واضح است.
آدم فکر می‌کند هیچ راه دیگری برای نجاتش‌ وجود ندارد و حاضر است خودش را به این طریق نجات دهد.
آدم می‌خواهد که آن کار را با دیگری انجام بدهند.
اصلا هم برایش‌ اهمیت ندارد که دیگران چه رنجی ممکن است تحمل کنند.
فقط به فکر خودش است و بس.»
وینستون تکرار کرد: «فقط به فکر خودت هستی.»
– و بعداز آن دیگر نسبت‌به آن فرد احساس قبلی را نداری.
– نه، دیگر آن احساس را نداری.
به نظر نمی‌رسید چیز دیگری برای گفتن داشته باشند.
لباس‌هایشان‌ از شدت باد به بدن‌هایشان‌ چسبیده بود.
در یک لحظه به نظرشان‌ رسید، نشستن در آنجا و در سکوت کاری بی‌معنی است و تازه، هوا هم خیلی سرد بود.
جولیا درباره رسیدن به مترو چیزی گفت و بلند شد که برود.
وینستون گفت: «ما باید دوباره با هم ملاقات کنیم.»
جولیا گفت: «آره، باید دوباره ملاقات کنیم.»
وینستون با تردید چند قدمی او را دنبال کرد.
دیگر با هم صحبت نکردند.
جولیا در واقع برای راندن وینستون مستقیما تلاش نکرد، ولی با چنان سرعتی به رفتن ادامه داد که وینستون نتوانست پا به پایش‌ برود.
وینستون با خود فکر کرده بود تا دم ایستگاه مترو با او برود، اما در وسط راه این کار به نظرش‌ بیهوده و غیرقابل‌تحمل آمده بود.
سپس وسوسه‌ای بر وجودش‌ چیره شد.
نه‌اینکه بخواهد از جولیا جدا شود، ولی دلش‌ می‌خواست به کافه درخت شاه‌بلوط برود و تا به حال این کار تا این حد برایش‌ جذاب نشده بود.
میز مخصوصش‌ در گوشه کافه، با روزنامه و تخته شطرنج و گیلاس‌های پر از جین، برایش‌ خاطره‌انگیز بود.
به‌علاوه آنجا حتما گرم بود.
یک لحظه بعد تعمدا در شلوغی جمعیت از جولیا جدا شد.
ابتدا با بی‌میلی سعی کرد به او برسد.
بعد قدم‌ها را آهسته کرد، چرخید و در جهت مخالف به راه افتاد.
حدود پنجاه متری که دور شد، پشت‌‌سرش‌ را نگاه کرد.
خیابان خیلی شلوغ نبود، ولی دیگر نمی‌توانست او را پیدا کند.
هرکدام از آن آدم‌های شتابان ممکن بود جولیا باشد.
شاید دیگر اندام خشک و خشن او از پشت‌‌سر قابل تشخیص نبود.
جولیا گفته بود: «وقتی‌که آن اتفاق می‌افتاد، منظور آدم کاملا واضح بود.»
منظور وینستون هم دقیقا همان بود.
وینستون نه‌فقط آن را به زبان آورده بود، بلکه آن را خواسته بود.
او آرزو کرده بود جولیا به جای او…
در آهنگی که از صفحه سخنگو پخش می‌شد، تغییری پدید آمده بود.
آهنگی خشک و ناهمخوان، آهنگی زرد، به آن اضافه شده بود.
و بعد– شاید هم اصلا چنین اتفاقی نیفتاده بود و تنها یک خاطره به شکل تغییر در آهنگ خودنمایی کرده بود– صدایی شروع به خواندن کرد:
«زیر سایه گسترده درخت شاه‌بلوط
من تو را فروختم و تو مرا فروختی…»
اشک چشم‌هایش‌ را پر کرد.
مستخدمی در حال عبور متوجه گیلاس خالی او شد و با شیشه جین بازگشت.
وینستون گیلاس را برداشت و بو کرد.
هر جرعه‌ای که می‌نوشید مزه آن بدتر می‌شد، که بهتر نمی‌شد.
ولی چیزی بود که خود را در آن غرق می‌کرد.
مرگ و زندگیاش‌ بود، عمر دوباره به او می‌داد.
جین هر شب او را تا حد بی‌خبری در خود غرق می‌کرد و هر صبح او را زنده می‌کرد.
وقتی حدود ساعت یازده و نیم با پلک‌های به هم چسبیده و دهان خشک‌شده از خواب برمی‌خاست، فقط به عشق شیشه مشروب و استکانی که از شب قبل در کنار تختش‌ گذاشته بود می‌توانست از جا بلند شود.
دراواسط روز، با چهره‌ای برافروخته و شیشه مشروب دم دستش‌، می‌نشست و به صفحه سخنگو گوش می‌داد.
از ساعت سه بعدازظهر تا هنگام تعطیلی کافه وینستون از آنجا بیرون نمی‌آمد.
دیگر کسی به او کاری نداشت، نه با صدای سوت بیدار می‌شد، نه صفحه سخنگو او را سرزنش می‌کرد.
گهگاهی، شاید دو بار در هفته، به دفتر فراموش‌شده و خاک‌گرفته‌ای در وزارت حقیقت می‌رفت و کارهای مختصری انجام می‌داد که نمی‌شد به آن کار گفت.
او عضو یک کمیته فرعی بود که آن هم از یک کمیته فرعی دیگر انتخاب شده بود.
آن کمیته فرعی نیز از بغل یکی از کمیته‌های بی‌شماری سبز شده بود که کارشان‌ رسیدگی به مشکلات ناچیزی بود که در جریان تدوین یازدهمین چاپ فرهنگ زبان نوین پدید می‌آمد.
کار آنها تهیه چیزی به نام «گزارش موقت» بود، اما او هرگز به طور دقیق فهمیده بود که راجع‌به چه چیزی گزارش تهیه می‌کردند.
موضوع آن به این سوال مربوط بود که آیا باید ویرگول را در درون پرانتز و یا بیرون آن قرار داد.
در کمیته او چهار نفر دیگر با وضعیتی دقیقا مشابه وی عضویت داشتند.
روزهایی بود که دور هم جمع می‌شدند و با اعتراف به اینکه عملا کاری ندارند که انجام دهند، مجددا پراکنده می‌شدند.
اما اوقات دیگری هم بود که تقریبا مشتاقانه سر کار شان می‌نشستند و با ثبت صورت جلسه و تهیه گزارشی طولانی که هیچ‌گاه به پایان نمی‌رسید، منظره‌ای فوق‌العاده از خود به نمایش می‌گذاشتند.
گاهی صحبت‌هایشان‌ درباره اینکه اصولا راجع‌به چه چیزی باید صحبت کنند، به دلیل چانه‌زنی بر سر تعاریف ظریف و دقیق و انحراف از موضوع به مجادله و تهدید کشیده می‌شد و پای مقامات بالاتر به میان می‌آمد.
و گاهی نیز ناگهان گویی حیات از میان آنها پر می‌کشید، دور میزی می‌نشستند و مانند اشباحی که هنگام خروسخوان رنگ می‌بازند، با نگاهی مرده به یکدیگر خیره می‌شدند.
صفحه سخنگو یک لحظه ساکت شد.
وینستون مجددا سرش‌ را بلند کرد.
اطلاعیه!
ولی نه، آنها فقط موسیقی را عوض کردند.
نقشه افریقا مدام پیش چشمش‌ مجسم بود.
حرکت گروه‌های نظامی مانند یک نمودار بود: یک فلش سیاه به طور عمودی به سمت جنوب می‌رفت، و یک فلش سفید دم فلش سیاه را قطع می‌کرد و به طور افقی به سمت شرق می‌رفت.
وینستون گویی برای راحتی خیال خود نگاهی به چهره خونسرد روی دیوار انداخت.
آیا می‌شد باور کرد که فلش دوم اصلا وجود ندارد؟
دوباره توجهش‌ جلب شد.
جرعه دیگری از نوشیدنیاش‌ سرکشید، اسب سفید را برداشت و حرکتی محتاطانه انجام داد.
کیش.
اما معلوم بود که حرکت درستی نکرده بود، زیرا…
ناخواسته، خاطره‌ای به ذهنش‌ هجوم آورد.
اتاقی دید که با نور شمع روشن شده بود، و تختی بزرگ با روتختی سفید، و خودش پسری نه یا ده‌ساله که بر زمین نشسته بود.
جعبه تاسی را که در دست داشت تکان می‌داد و هیجان‌زده می‌خندید.
مادرش‌ روبه‌روی او نشسته بود و او هم می‌خندید.
گویا یک ماه قبل‌از ناپدیدشدن مادرش‌ بود.
زمان، زمان آشتی و خنده بود و گرسنگی بی‌امان را که دایم شکمش‌ را به قاروقور می‌انداخت، فراموش کرده و احساس لطف و دوستی سابق را نسبت‌به مادرش‌ بازیافته بود.
به خوبی آن روز را به یاد داشت؛ روزی که باران بی‌امان می‌بارید و آب از پشت پنجره‌ها راه افتاده و نور اتاق چنان کم بود که نمی‌شد چیزی مطالعه کرد.
خستگی و بی‌حوصلگی بچه‌ها در اتاق خواب تاریک و دلگیر غیرقابل‌تحمل شده بود.
وینستون شروع به ناله و زاری کرد.
برای خوراکی اصرار بیهوده می‌کرد، دور اتاق می‌چرخید، همه چیز را به هم می‌ریخت و آن‌قدر به دیوارهای سست می‌کوبید تا همسایه‌ها به صدا درآمدند.
خواهر کوچکش‌ هم در این میان، یک‌ریز گریه می‌کرد.
بالاخره مادر گفته بود: «حالا پسر خوبی باش تا من هم برایت‌ اسباب‌بازی بخرم.
چیزی خوشگل که حتما خوشت‌ می‌آید.»
و بعد مادر زیر باران به مغازه کوچکی در همان حوالی رفته بود که همه چیز می‌فروخت و تصادفا هنوز باز بود.
مادر با جعبه‌ای مقوایی برگشت که در آن لوازم بازی مار و پله وجود داشت.
او هنوز بوی نم جعبه را به یاد داشت.
وسایل بازی خیلی زهواردررفته بودند.
مقوا شکسته و تاس چوبی چنان بد برش خورده بود که روی طرفین نمی‌افتاد.
وینستون با بدخلقی و بی‌علاقگی به آن نگاه می‌کرد.
اما مادرش‌ شمع کوچکی را روشن کرد و بعد روی زمین نشستند تا با هم بازی کنند.
خیلی زود او به هیجان آمد، و هنگامی‌که مهرهاش‌ از نردبان بالا می‌رفت و بعد دوباره از مارها سر می‌خورد و پایین می‌آمد و به نقطه اولش‌ برمی‌گشت، از هیجان بلند‌بلند می‌خندید.
آنها هشت بار بازی کردند و هرکدام چهار بار برنده شدند.
خواهر لاغرش‌، که کوچک‌تر از آن بود که معنی بازی را بفهمد، به بالشی تکیه داده و راست نشسته بود و به خنده دیگران می‌خندید.
تمام آن بعدازظهر، درست مانند زمان کودکیش‌، همه با هم شاد بودند.
وینستون خیالات را از خود دور کرد.
این خاطره واقعی نبود.
گهگاهی خاطرات غیرواقعی به سراغش‌ می‌آمدند و ناراحتش‌ می‌کردند.
تا وقتی‌که می‌دانست برای چه به ذهنش‌ هجوم می‌آوردند، مهم نبود.
بعضی چیزها اتفاق افتاده بودند و بعضی چیزها اتفاق نیفتاده بودند.
دوباره به سراغ تخته شطرنج رفت و اسب سفید را برداشت.
تقریبا در همان لحظه مهره با سروصدا روی تخته افتاد.
او طوری تکان خورد که گویی سوزنی در بدنش‌ فرورفته است.
صدای زبر ترومپت فضا را پر کرد.
اطلاعیه‌ای بود!
پیروزی!
معمولا وقتی قبل‌از پخش خبرها ترومپت می‌زدند، به معنای پیروزی بود.
هیجانی مانند برق‌گرفتگی همه کافه را در بر گرفت.
حتی مستخدم‌ها جا خورده بودند و سراپا گوش بودند.
صدای ترومپت شلوغی عجیبی پدید آورده بود.
صدای هیجان‌زده‌ای که از صفحه سخنگو تندتند صحبت می‌کرد، مدام در صدای فریاد‌های شادمانه اطرافیان گم می‌شد.
خبرها مثل برق در خیابان‌ها پخش شد.
او فقط توانست آن‌قدر از صفحه سخنگو بشنود که بفهمد پیش‌بینی‌هایش‌ درست بوده است: ناوگان دریایی عظیمی مخفیانه تشکیل شده بود، انفجاری ناگهانی در خطوط پشت جبهه دشمن، فلش سفید، دم فلش سیاه را قطع کرده بود.
درمیان همهمه بریده‌بریده، کلماتی حاکی از پیروزی را می‌شنید: «تمهیدات گسترده راهبردی– هماهنگی کامل– شکست آشکار– نیم میلیون اسیر– تضعیف روحیه به طور کامل– کنترل تمام آفریقا– نزدیک‌شدن جنگ به فاصله معقولی تا پایان آن– پیروزی– بزرگترین پیروزی در تاریخ بشر– پیروزی، پیروزی، پیروزی!»
پاهای وینستون درزیر میز بی‌اختیار حرکت می‌کردند.
از جایش‌ تکان نخورده بود، ولی در فکرش‌ داشت می‌دوید، با جمعیت بیرون همراه بود و از شادی فریادهای کرکننده سرمی‌داد.
دوباره به تصویر برادر بزرگ نگاه کرد.
غولی که جهان را در چنگ داشت!
صخره‌ای که لشکریان آسیا بیهوده خود را به آن می‌کوبیدند!
او می‌اندیشید که چگونه ده دقیقه پیش بله، فقط ده دقیقه پیش هنگامی‌که هنوز نمی‌دانست اخبار رسیده از جبهه‌ها حاکی از پیروزی یا شکست است، قلبش‌ همچنان سرشار از ابهام و احساسات متناقض بود.
آه، چیزی بیش از ارتش اوراسیا معدوم شده بود!
از اولین روز دستگیریش‌ در وزارت عشق خیلی چیزها در وجودش‌ تغییر کرده بود اما هنوز، آخرین، حیاتی‌ترین و شفابخش‌ترین تغییر صورت نگرفته بود.
صفحه سخنگو همچنان درباره اسیران، غنایم جنگی و کشت و کشتار صحبت می‌کرد، اما همهمه بیرون کمی آرام شده بود.
مستخدم‌ها به کارهایشان‌ مشغول شده بودند.
یکی از آنها با بطری جین نزدیک شد.
وینستون که در رویای خود غرق بود به پرشدن گیلاسش‌ توجهی نشان نداد.
دیگر نمی‌دوید و یا از خوشحالی فریاد نمی‌زد.
به وزارت عشق فکر می‌کرد، همه چیز را فراموش کرده و روحش‌ به پاکی برف شده بود.
در دادگاه عمومی و در جایگاه متهم، مشغول اعتراف‌کردن و نام‌بردن از افراد مختلف بود.
در حالی که یک نگهبان مسلح پشت سرش‌ بود، از راهروهای پوشیده از کاشی‌های سفید چنان می‌گذشت که گویی زیر آفتاب قدم می‌زند.
گلوله‌ای که مدت‌ها انتظاراش‌ را می‌کشید داشت به مغزش‌ نزدیک می‌شد.
به آن چهره غول‌آسا خیره شد.
چهل سال طول کشید تا فهمید زیر آن سبیل‌های سیاه چه لبخندی پنهان است.
چه سوءتفاهم و کج‌فهمی احمقانه‌ای!
چه‌قدر خودسری و نادانی، که دست رد به سینه پرعطوفت او زدی.
دو قطره اشک که بوی جین می‌داد از چشم‌هایش‌ به‌روی بینی فروغلتید.
اما چیزی نبود، چه باک، همه چیز روبه‌راه بود و جنگ به آخر رسیده بود.
و در مبارزه با خود پیروز شده بود.
به برادر بزرگ عشق می‌ورزید.
اولین سیاره خارج از منظومه شمسی دیده شد.
واشنگتن- خبرگزاری جمهوری اسلامی
ستاره‌شناسان می‌گویند که ممکن است اولین سیاره خارج از منظومه شمسی را دیده باشند.
طی سالهای اخیر، بیش از دو دوجین سیاره در مدار اطراف ستاره‌ها کشف شده‌اند.
لیکن ستاره‌شناسان هرگز این سیاره‌ها را واقعاً ندیده بودند و فقط از طریق شواهد، لرزش‌ها و اثراتی که آنان بر اجرام اطراف خود می‌گذاشتند، موفق به ثبت این سیارات شده بودند.
چنین تصور می‌شد که این لرزش به علت جاذبه سیاره‌ای در مدار بوده است.
در آخرین تحقیق به عمل آمده نیز ستاره‌شناسان هنوز واقعاً موفق به رویت مستقیم سیاره نشده‌اند، بلکه درخشش ستاره‌ای را دیده‌اند که به اعتقاد آنها توسط یک سیاره منعکس شده است.
بنا بر این گزارش، درخشش کورکننده این سیاره، دیدن آن را نامحتمل می‌کند.
چنانچه این پژوهشگران درست حدس زده باشند، یافته‌های آنها می‌تواند برای تشخیص حجم و ضخامت دقیق سیاره مزبور مورد استفاده قرار گیرد.
مشروح این گزارش در شماره اخیر مجله نیچر به چاپ رسیده است.
دمشق، واحد مرکزی خبر
مصرف مداوم موز می‌تواند به مشکلات دستگاه گوارش و برطرف کردن نفخ معده پایان دهد.
به گزارش واحد مرکزی خبر از دمشق، روزنامه تشرین نوشت: تحقیقات پزشکی نشان داده است اعتقادات شایع درباره کالری زیاد موجود در میوه موز و نقش این میوه در احساس سیری، بی‌اساس است.
این روزنامه می‌نویسد، هر یکصد گرم موز ۱۰۲ کالری یعنی ۲۰ کالری بیشتر از یک استکان ماست انرژی به بدن می‌دهد و در عوض موز می‌تواند بسیاری از مشکلات گوارشی را مانند نفخ معده درمان کند.
بیماران مبتلا به آسم باید از بالش‌های پر استفاده کنند.
تهران- واحد مرکزی خبر
استفاده از بالش‌های پر برای بیماران مبتلا به آسم، مناسبتر از بالش‌های ساخته‌شده از الیاف‌ مصنوعی است.
به گزارش اینترنت از لندن، پژوهشگران یکی از بیمارستانهای منچستر می‌گویند: مواد حساسیت‌زای موجود در الیاف مصنوعی حدود ۷ تا ۸ برابر مواد حساسیت‌زای پر است.
پژوهشگران با بررسی و مقایسه ۱۴ نوع مختلف از بالشهای محتوی الیاف مصنوعی و پر به این نتیجه رسیده‌اند که پوشش بسیار منسجم اطراف بالشهای پر که برای جلوگیری از خارج شدن پرها استفاده می‌شود، از خروج مواد حساسیت‌زا از درون این بالش‌ها نیز جلوگیری می‌کند.
به گفته پژوهشگران، نیمی از موارد جدید بیماری آسم احتمالا بر اثر استفاده از بالشهای محتوی الیاف مصنوعی ایجاد شده است.
مسعود شجاعی طباطبایی
دنیای آدولف بورن دنیای اتفاقات رویایی است.
برای این که بتوانیم آثار زیبای این هنرمند را درک کنیم و از آنها لذت ببریم، باید ذهن خود را پذیرای چیزهای غیرعادی و شیوه‌های نامالوف کنیم.
بورن هنرمندی است که دنیای واقعیت را با تخیل و رویا پیوند می‌زند.
نقشهای خاص او، تأثیری از شکلهای قدیمی، سنتی و واکنشی به این پدیده‌ها است.
آدولف بورن، طراح، کاریکاتوریست، تصویرساز و نقاش در ۱۹۳۰ در شهر بودجویس از جمهوری چک به دنیا آمد.
در اولین سالهای زندگی‌اش به دلیل وضعیت اقتصادی مجبور به ترک خانواده‌اش شد.
پدرش کارگر راه‌آهن بود و تأمین معاش زندگی برایش سخت.
بورن به اتفاق یکی از اقوامش به شهر پراگ مهاجرت کرد.
در ۱۹۴۹ به تحصیل در رشته هنرهای زیبا در دانشگاه چارلز پراگ مشغول شد.
آثار بورن از این سال بتدریج در نشریات متعددی در کشورش به چاپ می‌رسد و در ۱۹۷۴ از او به عنوان «بهترین کاریکاتوریست سال چک» نام می‌برند.
از بورن به عنوان حاکم قلمرو طنز سیاه یاد می‌کنند.
شاید این شهرت به خاطر سری کارهای مشهورش باشد که با عنوان بورونوگرافی( تلفیقی طنزآمیز از اسم و شیوه کارش) که با تکنیک گراوور انجام می‌شد.
تکنیک سخت گراوور برای بورن دنیای خاصی را به وجود آورد تا در آن اتفاقات تاریخی، شخصیتهای ادبی و قهرمانان افسانه‌ای به گونه‌ای دیگر ظهور کنند.
آدولف بورن در عین حال نویسنده و انیماتور نیز هست و برای برنامه تلویزیونی «شب‌به‌خیر بچه‌ها» برنامه می‌سازد.
تصویرسازی بیش از ۲۳۰ جلد کتاب و تعداد بیشماری طراحی روی جلد نشان‌دهنده فعالیت مستمر و غریب بورن دارد.
بورن در آثارش سنت‌ها و دستاوردهای نقاشی را برای خلق آثاری بدیع و نو دستمایه کارش قرار می‌دهد و چیزهایی را به تصویر می‌کشد که تنها در حیطه تخیل او جاری است.
بازنمایی تخیلی و در بعضی مواقع دهشتناک بورن، از نیات شیطانی آدمها خبر می‌دهد و شرارت‌های انسانی در قالب نمادها خود را نشان می‌دهند.
در دنیای بورن همه چیز می‌تواند اتفاق بیفتد: آدمها و حیوانات می‌توانند پرواز کنند؛ حیوانات تبدیل به انسان می‌شوند یا برعکس؛ شیاطین به صورتی نیمه‌انسان و نیمه‌حیوان دیده می‌شوند؛ و کابوسهایی با شیوه‌ای منحصر به فرد و تأثیربرانگیز شکل می‌گیرند.
گرچه نگاه بورن بیشتر متوجه فضایی سیاه است، روش کار او، حال و هوای شخصیتها و فرم‌هایش حسی از طنز در دل خود دارند.
مایه رنگهای گرم و در برخی موارد درخشان، با دفرماسیون و تغییر شکلهای فانتزی چهره ترسناک آثار او را تلطیف می‌کند و روحی شاد در دل این طرحها می‌دمد.
انسانها و حیوانات بورن گرچه از واقعیات تأثیر می‌گیرند، خصوصیات خاص خود را دارند و در نگاهی کلی همه از یک جنس‌اند.
بورن خوب توانسته بین اجزای کارش پیوند بزند و دنیایی را بیافریند که کاملا گویای ذهنیت اوست.
شاید او از معدود هنرمندانی است که موفق شده است که به ترسها، اوهام و کابوس‌های آدمها شکلی ملموس و در عین حال دلنشین بدهد.
بورن هیچ‌گاه ادعا نداشته است که خالق سبکی خاص در حیطه تصویرسازی و کاریکاتور است.
بلکه همیشه آماده بوده که روشهای خود را به شکل جسورانه‌ای تغییر دهد و به همین خاطر در بین آثار او تنوع بیشماری را شاهدیم: از تصویرسازیهای ساده و دلنشین برای بچه‌ها گرفته تا تصاویری تلخ، مرموز و پیچیده برای بزرگسالها.
بورن همیشه به دنبال این است که تا کجا می‌تواند ایده‌های تخیلی‌اش را تبدیل به تصویر کند و ظاهرا هیچگاه مانع و محدودیتی هم برای ارائه این ایده‌ها وجود نداشته است.
بورن هرگاه احساس کند دنیای کاریکاتور جوابگوی او نیست، به نقاشی پناه می‌برد و هنگامی که می‌خواهد موجوداتش را به گونه‌ای زنده‌تر حس کند، به عنوان انیماتور به کار مشغول می‌شود.
حتی وقتی دنیای تصویر نیز نمی‌تواند جوابگوی ذهن سرشار از ذوق، خلاقیت و نوآوری‌اش باشد، به نوشتن روی می‌آورد.
اما در حیطه تکنیک و طراحی باید گفت بورن یکی از اساتید برجسته دنیای تجسمی در عصر معاصر است.
قدرت خیره‌کننده طراحی و مهارت فنی او، حتی در کارهای بسیار ساده‌اش بخوبی ملموس است.
بورن به دنبال این است که چیزی را بسازد که قبلا وجود نداشته است.
به همین دلیل، هیچگاه به دنبال نسخه‌برداری از چیزهای واقعی نمی‌رود.
او به دنبال دنیایی ماندنی‌تر در زندگی تکراری آدمهاست.
نکته مهم در آثار بورن، نوعی حس بومی در کارهای اوست.
او خوب توانسته است در عین توجه به سنتهای رایج در فضای زندگی‌اش، سبکی بیافریند که در کانون توجه جهان معاصر قرار بگیرد.
فیلمنامه کوتاه وسوسه نسرین صالحی
احمد زیر پتو خوابیده است.
صدای مادر به گوش می‌رسد.
مادر: احمد! احمد! دیرت شد.
مادر! پا شو!
احمد زیر پتو غلت می‌زند.
مادر: احمد پا شو، مدرسه‌ات دیر شد.
احمد با بی‌میلی پتو را از سر برمی‌دارد، چشم باز می‌کند، آفتاب را در اتاق پهن‌شده می‌بیند.
در حالی که کش و قوسی به بدن می‌دهد، به ساعت دیواری نگاه می‌کند و از جا کنده می‌شود.
راست می‌نشیند.
احمد: چرا زودتر بیدارم نکردی؟
مدرسه‌م دیر شد، وای!
مادر:[ پتو را برمی‌دارد] نترس دیرت نشده مادر، می‌رسی.
احمد به عجله بلند می‌شود و بفهمی‌نفهمی غر می‌زند.
احمد: هنوز دیرم نشده[ به ساعت اشاره می‌کند، نیم ساعت مانده به زنگ] ولی تا بیام دست و رومو بشورم و صبحونه بخورم دیرم شده، خب!
به طرف دستشویی می‌رود.
مادر[ متبسم و در حالی که لحاف را جمع می‌کند]، آدم روزه که صبحونه نمی‌خوره.
احمد می‌ماند و روی برمی‌گرداند.
احمد: ا… آره- یادم رفته بود ها.
پس امشب می‌تونم بگم قبول باشه.
آره.
[ راه می‌افتد] می‌بینم دلم داره یه جوری می‌شه.
[ و وارد دستشویی می‌شود] مادر شمد را روی لحاف می‌کشد، و پیش خود می‌خندد.
به مریم، دخترکی که کلاس آمادگی می‌رود و روی تخت در حیاط نشسته است و آرام‌آرام لقمه را می‌جود، می‌نگرد.
- تصویر احمد در آینه دستشویی در حالی که صورت می‌شوید.
با دیدن خود در آینه زبانش را در می‌آورد و به آن نگاه می‌کند.
مادر کنار مریم نشسته است.
احمد کفش و لباس پوشیده، آماده رفتن، کیف به دست وارد حیاط می‌شود.
مادر چای می‌ریزد.
احمد نزدیک به تخت می‌ایستد.
احمد: دلم داره یه جوری می‌شه.
مادر: چه جوری می‌شه؟ به مریم بگیر.
[ مریم چای را می‌گیرد.]
چه می‌دونم.
مریم[ مثل آدم‌بزرگها]: حتما دلت درد می‌کند.
مادر: نه، مال روزه‌ست.
احمد که حال نزدیک مریم ایستاده، خم می‌شود به طرف او.
احمد: مریم ببین.
زبونمو ببین.
ا…[ زبان در می‌آورد] روزه هستم.
مادر که برای مریم نان لقمه می‌کند، او را از این کار منع می‌کند.
مادر: احمد…!
مریم نخودی می‌خندد و دندانهای کرم‌خورده- اما نازش- نمایان می‌شود.
احمد به دو می‌دود.
مادر دویدنش را نگاه می‌کند و ناگهان بلند می‌شود.
مادر: احمد… یه دقیقه صبر کن.
احمد دم در حیاط در حالی که در را تا نیمه باز کرده، می‌ایستد.
مادر در حالی که به طرف احمد می‌آید، سعی می‌کند گوشه روسری‌اش را باز کند.
گره سفت است و به سادگی باز نمی‌شود.
مادر: نزدیک بود یادم بره[ بالاخره گره باز می‌شود] اینو بابات داد بهت بدم[ ده‌تومانی را به طرفش دراز می‌کند] گفت: شیرینی روزه گرفتنت.
هر چی خواستی بگیر برا افطارت.
احمد:[ می‌گیرد] برا افطارمون!
پول را با لذت در جیب می‌گذارد.
احمد: آخ که چه شیرینه این شیرینی!
نه؟
و از در می‌پرد بیرون.
مادر از پشت سر صدا می‌کند.
مادر: تو سایه برو تشنه‌ت نشه.
[ احمد که سرخوش می‌رود].
باشه.
احمد زیر سایه درختان پیاده‌رو در میان عابران و بچه‌های تقریبا هم‌سن و سال خود، می‌گذرد.
گاه به مغازه‌ای می‌نگرد و رد می‌شود.
تابلو یک بستنی‌فروشی توجهش را جلب می‌کند.
به آن سو می‌رود و ده‌تومانی را در جیب می‌فشرد.
«به علت ماه مبارک رمضان، تا اذان مغرب از فروش بستنی معذوریم.»
احمد راه می‌افتد.
یک مغازه او را متوقف می‌کند.
از پشت شیشه نگاه می‌کند به: آب‌نبات، شکلات، کیت‌کت، و نگاهش روی گز ثابت می‌ماند.
ده‌تومانی را می‌دهد و چهار گز می‌گیرد.
آنها را در کیف می‌نهد.
احمد: آقا ساعت چند است؟
صاحب مغازه:[ در حالی که به ساعت اشاره می‌کند] ساعتم، هفت و… ساعت حدود ده دقیقه به زنگ را نشان می‌دهد.
احمد معطل نمی‌شود و به‌سرعت حرکت می‌کند.
احمد:[ در حالی که بیرون می‌رود، روی برمی‌گرداند].
خیلی ممنون.
صدای زنگ مدرسه بچه‌ها را به کلاس می‌ریزد.
در میان آنان، محمود همکلاسی احمد، و احمد حسینی وارد می‌شوند.
احمد حسینی می‌رود و سر جای خود می‌نشیند و نگاه می‌کند.
احمد در حالی که یقه محمود را چسبیده.
احمد: ببین من روزه هستم.
محمود: منم روزه هستم.
خیال کردی ا…
احمد حسینی به حرکات بچه‌ها که به یکدیگر زبان نشان می‌دهند می‌نگرد.
چند تن از بچه‌ها به دور محمود و احمد حلقه زده‌اند.
[ ردیف میانی نیمکت‌ها] اولی: منم هستم ا… ببین.
دومی: منم هستم ا.
محمود: اگه یازده ساعت دیگه بودید مردید[ و به طرف تخته‌سیاه می‌رود] گوشه تخته‌سیاه نوشته می‌شود: «یازده ساعت به افطار مانده».
مبصر: برپا.
خانم معلم وارد می‌شود و بچه‌ها سر جای خود می‌نشینند و در سکوت سر و صدای حرکت بچه‌ها به گوش می‌رسد.
احمد در کنار احمد حسینی، کنار پنجره می‌نشیند.
معلم می‌بیند.
احمد کمی وا‌می‌رود.
دستی که یازده ساعت را پاک می‌کند و می‌نویسد: «ده ساعت به افطار مانده» احمد کیف را از روی زمین برمی‌دارد.
دست ده ساعت را پاک می‌کند و می‌نویسد: «نه ساعت به افطار مانده» احمد در کیف را باز می‌کند.
دست نه را پاک می‌کند و می‌نویسد: «هشت ساعت به افطار مانده».
احمد گزها را لمس می‌کند و می‌گذارد.
آفتاب از پنجره بر روی احمد و احمد حسینی که کنارش نشسته، افتاده است.
یکی از بچه‌ها انشایش را می‌خواند.
احمد تکیه می‌دهد و سعی می‌کند در سایه قرار گیرد.
پسر: فواید روزه.
روزه فواید زیادی دارد.
اگر ما بخواهیم درباره فواید روزه بنویسیم باید دفترهای زیادی را سیاه کنیم.
مادر می‌گوید چه لذتی دارد وقتی که آدم می‌گوید قبول باشد.
او می‌گوید که روزه آدم را از کارهای بد دور نگه‌می‌دارد و…
رویای احمد: آخرین جمله پسر روی چهره احمد خوانده می‌شود و با کلام مادر ادغام می‌گردد.
مادر[ به احمد]: قبول باشه.
احمد: خدا قبول کنه.
[ و گز را به او می‌دهد] پدر: قبول باشه.
مادر:[ به پدر] قبول باشه.
احمد گز را به پدر می‌دهد.
احمد گز را به مریم می‌دهد.
احمد خود گز را می‌خورد و چه لذتی می‌برد.
صدای دست زدن بچه‌ها، احمد را به خود می‌آورد.
احمد کیفش را روی زانو محکم گرفته است.
سکوت بر کلاس حاکم می‌شود.
احمد کیف را می‌گذارد روی زمین.
احمد دفتر انشا را روی میز باز نگه‌می‌دارد.
دفتر انشای احمد حسینی بسته روی میز پیش روی اوست.
معلم بچه‌ها را از زیر نگاه می‌گذراند.
یکی دو نفر سر به زیر دارند.
احمد مایل است انشا بخواند: سیخ می‌نشیند.
معلم لحظه‌ای به او می‌نگرد و نگاهش ثابت می‌ماند.
احمد لبخندکی به لب دارد.
اما معلم دفتر اسامی را باز می‌کند، و از روی آن انتخاب می‌کند.
احمد ناامید وامی‌رود.
معلم: احمد…
] احمد به‌سرعت از جا بلند می‌شود و دفترش را برمی‌دارد، اما با شنیدن حسینی بر جای می‌نشیند.[
احمد حسینی دفترش را برمی‌دارد و با طمانینه می‌رود.
می‌ایستد؛ آماده خواندن.
معلم به او اشاره می‌کند که: بخوان.
احمد حسینی: فواید روزه…
احمد از آفتاب کلافه است.
کیف را بالا می‌آورد و باز می‌کند.
چهره احمد در سایه فرو‌می‌رود، و آرام‌آرام دست او گز را به دهان می‌گذارد و می‌جود…
می‌جود.
زمان حال:
چهره احمد در آفتاب و عرق کرده است.
احمد گزها را برمی‌دارد و خیره به آن‌ها می‌نگرد.
گزها را در نیمکت جای می‌دهد؛ به بچه‌ها می‌نگرد.
همه خیره به دهان حسینی که انشا می‌خواند.
معلم با نگاهی تحسین‌کننده به انشا گوش می‌دهد.
احمد حسینی:…
به دیگران فخرفروشی نکند.
به یاد بیچارگانی می‌افتد که به نان شب محتاجند.
زبانش را بی‌خود در دهان نمی‌چرخاند و این‌ها همه یعنی این که روزه‌دار با اراده‌ای قوی خود را کنترل می‌کند.
روزه‌دار با این کار آماده می‌شود که بتواند در همه کارهای زندگی موفق باشد.
اراده قوی روزه‌دار او را کمک می‌کند که مشکلات را به سادگی از سر راه خود بردارد.
پشتکار روزه‌دار می‌تواند همیشه او را وادار کند که از امتحانات نترسد و همیشه در امتحانات مختلف سربلند باشد.
و همه این‌ها که گفتیم یک طرف و اجر و ثواب خداوند هم یک طرف و به جای خود و…
احمد به گوشه تخته‌سیاه می‌نگرد: «هشت ساعت به افطار مانده» نظرش را جلب می‌کند.
به بچه‌ها نگاه می‌کند که به حسینی در حال خواندن انشا خیره شده‌اند، به معلم که با تحسین به حسینی می‌نگرد.
احمد به گز نگاه می‌کند، آن را فشار می‌دهد.
دهانش آب افتاده است.
با دو دست، با سری خمیده، گوشه زرورق را پاره می‌کند.
صدای زرورق او را نگران می‌کند.
بچه‌ها سراپا گوش به انشا…
» روزه‌دار با اراده‌ای قوی خود را کنترل می‌کند. «
احمد آرام‌آرام سر به پایین می‌خماند؛ از همان پایین بچه‌ها را نگاه می‌کند که هنوز متوجه انشا هستند.
» پشتکار روزه‌دار می‌تواند… «
احمد به «هشت ساعت به افطار مانده» از پشت سر بچه‌ها، نگاه می‌کند.
سر فرومی‌برد و درست در لحظه‌ای که می‌خواهد لب بزند، معلم یکنواختی را از کلاس می‌گیرد.
معلم: آفرین!
بچه‌ها تشویق کنین!
احمد در میان تشویق بچه‌ها، عرق کرده، سر برمی‌دارد.
حسینی با اندکی تواضع سر به زیر انداخته است و به نظر خوشحال می‌رسد، هر‌چند سعی دارد این خوشحالی را پنهان کند.
احمد به حسینی نگاه می‌کند و بی‌اختیار، گویی که تازه وارد حالت جدید کلاس شده، دست می‌زند.
دست زدن او بعد از سکوت نیز ادامه دارد.
معلم به او می‌نگرد.
احمد متوجه می‌شود و قطع می‌کند.
ببینم حسینی، تو…
زیرچشمی به احمد می‌نگرد.
احمد سر به زیر دارد.
روزه‌ای؟
حسینی: خانم اجازه، اجازه…
معلم: بگو…
حسینی: اجازه می‌تونیم به این سؤال جواب ندیم؟
احمد کمی سر برمی‌دارد و زیرچشمی مواظب حسینی است و کنجکاو پاسخ وی.
معلم: خب…
آره.
اگه نمی‌خوای، جواب نده.
به بچه‌ها نگاه می‌کند.
و در عین حال بدون نگاه به حسینی و گویی قصد دارد چیزی به دیگران بیاموزد.
می‌شه بگی، چرا؟
احمد نگاه می‌کند.
حسینی: خانم اجازه…
معلم او را نگاه می‌کند و تأکید دارد.
معلم: بگو، خجالت نکش.
احمد مستقیما نگاه می‌کند و منتظر پاسخ است.
حسینی: خجالت نمی‌کشیم خانم.
به نظرم:[ ناگهان خودش را جمع و جور می‌کند و محکم‌تر از قبل جواب می‌دهد که] اگه بگیم روزه‌ایم مثل این که داریم چیز… ریا می‌کنیم، خانم.
بعضی از بچه‌ها که قبلا دیده‌ایم به هم زبان نشان می‌دهند، یک به یک سر فرو‌می‌اندازند.
احمد از جمله آنان است.
معلم: منتظر چی هستین بچه‌ها؟
یه بار دیگه تشویق کنین!
بچه‌ها، از جمله احمد، تشویق می‌کنند.
مکث روی چهره احمد، صدای زنگ روی چهره وی به گوش می‌رسد.
احمد گزها را در کیف می‌نهد.
بچه‌ها بعضی با هم، بعضی بازی‌کنان، از مدرسه دور می‌شوند.
احمد و دوستش محمود در کنار هم قدم برمی‌دارند.
به نرده‌های پارک رسیده‌اند و حال راهشان از هم جدا می‌شود.
احمد تمام حواسش متوجه احمد حسینی است که تنها آن سوی خیابان در حال رفتن است.
محمود:[ که ایستاده]: هی…
حواست کجاست؟
احمد می‌ایستد.
محمود که نبش خیابان فرعی ایستاده است می‌نگرد.
محمود نزدیک می‌شود.
محمود:[ گله‌مند و در عین حال کمی طلبکارانه] دارم خداحافظی می‌کنم…
فکرشو نکن، هفت ساعت که چیزی نیست.
خداحافظ.
و در حالی که کیفش را می‌چرخاند، از او فاصله می‌گیرد.
دختربچه‌ای کوچک مامان‌مامان‌گویان دست او را می‌کشد.
[ با اشاره به شیر آب] و او را به طرف شیر آب می‌برد و آب می‌خورد.
او زیر سایه درختی نشسته، پایش را در جوی آب کرده و نگاه می‌کند.
دختربچه دور می‌شود.
احمد ناگهان به سروروی خود[ تند‌تند] آب می‌زند و خود را خیس می‌کند، گویی فکر آب خوردن را از سر به در می‌کند.
مکث می‌کند.
کیف را به طرف خود می‌کشد.
آن را بازیگوشانه باز می‌کنه؛ صدای اذان به گوش می‌رسد.
کیف را می‌بندد و رها می‌کند.
پا از آب بیرون می‌کشد.
پایش را خشک می‌کند.
جوراب می‌پوشد و بعد کفش به پا می‌کند.
بند کفشها را می‌بندد و به تنه درخت تکیه می‌دهد و می‌نشیند.
کیف، «چشمک» می‌زند.
زیرچشمی به کیف می‌نگرد.
به درختان نگاه می‌کند، که حال شاخه‌هایشان در باد تکان می‌خورد.
و صدای اذان همچنان با حرکت رقص‌وار آنان در باد، ادامه دارد.
احمد که نگاه می‌کند، سر بر پشت خمانده با تکیه به درخت، شاخه‌ها در باد می‌رقصند.
احمد چشم می‌بندد که «بهتر ببیند»[ دقیقا حضور را در ذهن مجسم می‌کند].
پایان اذان چشم باز می‌کند و کودکی را می‌بیند که از خیابان پارک آرام‌آرام نزدیک می‌شود.
آب‌نباتی چوبی به دهان دارد، لیس می‌زند و خیره به احمد می‌نگرد و او را وسوسه می‌کند.
احمد آب دهان قورت می‌دهد.
بچه نزدیک می‌شود و همچنان که از جلویش می‌گذرد او را نگاه می‌کند و لیس می‌زند.
احمد چشم‌بسته با حرکت سر کودک را تعقیب می‌کند.
چشم باز می‌کند[ به گمان آن که کودک رفته یا لااقل پشت به او دارد و دور می‌شود، اما] کودک از جلویش گذشته است، و در حالی که به عقب، به احمد، می‌نگرد همچنان آب‌نباتش را لیس می‌زند و فاصله می‌گیرد.
نگاه احمد به کنار دستش به کیف می‌لغزد.
دست به طرف کیف دراز شده است و آن را به جانب خود می‌کشد.
سماور قل می‌زند.
پدر قرآن می‌خواند.
مادر سفره را میان تخت پهن کرده است.
احمد گوشه‌ای کز کرده و نشسته.
مریم روی کتاب خم شده و مساله حساب حل می‌کند.
پدر قرآن را می‌بندد و می‌بوسد و در جلو می‌گذارد.
مادر سبزی خوردن را سر حوض زیر شیر آب می‌شوید؛ پشنگه‌های آب را به شمعدانیهای سر حوض می‌پاشد.
پدر در حالی که به اتاق می‌رود.
پدر:[ به مادر] اگه کاری هست، کمک کنم.
مادر: نه تو خسته‌ای.
پدر: خب تو هم خسته‌ای.
مادر:[ با اندکی شوخی] درسته؛ ولی مردی گفتن، زنی گفتن.
مادر سبزی را در سفره می‌نهد.
احمد از صدای قیژقیژ تخت سر از زانو برمی‌دارد؛ پدر در اتاق دیده می‌شود که قرآن را لب طاقچه می‌نهد.
مادر در حالی که سفره را درست و حسابی پهن می‌کند، و وسایل را در آن می‌چیند.
مادر:[ به مریم] مریم جان، جمع کن بعد افطار.
مریم: این مساله رو حل کنم، چشم.
پدر در حالی که زیر لب دعایی را زمزمه می‌کند، کفش از پا می‌کند و می‌رود که آن سوی سفره، بر تخت بنشیند.
مادر تقریبا یکی یکی، با نگاه، همه چیز را وارسی می‌کنه که کم و کسری نباشد، و دست به پشت دارد از خستگی.
مادر: آهان، آبلیمو.
احمد جان یه کاری برا مادر بکن.
برو تو آشپزخونه آبلیمو رو بیار.
پدر که جایگیر می‌شود.
پدر: نه احمد روزه‌ست.
خودم میارم، خب پدر نیم‌خیز می‌شود که از جا بلند شود.
مادر:[ با شوخی] نه، نه، خواستم ثوابی هم برده باشد.
[ و خود با خستگی بلند می‌شود] احمد زل زده است به مادر، به پدر، سر به زیر.
مریم با انگشتهایش حساب می‌کند و موفق نیست.
پدر می‌نشیند.
مریم: داداش احمد، هفت تا شیرینی داریم، چهار تای دیگه هم می‌ذاریم روش، چند تا می‌شه؟
پدر: مریم جان، داداش احمد روزه‌ست.
بیا خودم کمکت کنم.
و خودش را کمی جلو می‌کشد به طرف مریم.
احمد سر بر زانوی غم، و صدای» ربنا «از گلدسته مسجد.
مادر آبلیمو به یک دست و رادیو در دست دیگر می‌آید.
رادیو را کنار تخت، و شیشه آبلیمو را در سفره می‌نهد.
احمد با گوشه چشمی می‌تواند رادیو را ببیند.
پدر:[ با شنیدن صدای رادیو] احمد جان، تو گناهت کمتره بابا، دم افطاری دعا کن بنده‌های خوبی باشیم.
مادر نزدیک احمد نشسته است و مشغول است.
احمد که کمی سر برمی‌دارد، چهره‌اش برای اولین بار، از نزدیک، مادر را متوجه خود می‌کند.
مادر: بمیرم الهی، ببین صورتش چطور شده، بچه‌م!
فردا نمی‌خواد روزه بگیری مادر.
پدر:[ در حالی که به مریم کمک می‌کند] آوه، چقدر شیرینی شد ها!
[ به احمد] آره، اگه خواستی بگیری، یه در میون بگیر.
مریم بساطش را با خوشحالی، که مساله حل شده، جمع می‌کند، لبخند به لب دارد و دندانهای کرم‌خورده‌اش معلوم است.
مادر با دیدن حالت بهت‌زده احمد به پدر نگاه می‌کند.
پدر متوجه نگاه مادر می‌شود و به احمد می‌نگرد.
احمد زیر نگاه آنان طاقت نمی‌آورد و از جا کنده می‌شود و به اتاق می‌دود.
لحظه‌ای نگاه مادر و پدر پرسان، در هم قفل می‌ماند.
صدای اذان به گوش می‌رسد.
احمد روی رختخواب، بغض کرده، افتاده است و شانه‌هایش تکان می‌خورد.
گاه نفسی بسیار عمیق می‌کشد و صدایش در فضا می‌پیچد.
مادر وارد می‌شود، پایش به کیف احمد که روی زمین افتاده می‌خورد؛ در کنار احمد زانو می‌زند.
مادر: چته ه احمد؟
چی شده؟
دست به شانه او می‌برد.
احمد با شانه دست را پس می‌زند.
[ شانه را می‌رهاند] مادر: احمد، چی شده مادر؟
بار دیگر دست می‌برد و این بار دستش روی شانه می‌ماند و آن را لمس می‌کند.
مادر: با کسی دعوا کردی؟
پدر وارد می‌شود و می‌ایستد.
مادر عاجزانه به او می‌نگرد.
پدر:[ آرام به مادر] چی شده؟
مادر سر تکان می‌دهد و بعد به احمد.
مادر: چته آخه مادر؟
احمد بشدت بغض کرده است.
مریم به داخل اتاق می‌دود.
پایش به کیف احمد می‌خورد و متوجه گزهایی می‌شود که از کیف روی فرش پخش می‌شوند.
لب به خنده می‌گشاید و دندانهای کرم‌خورده- اما نازش- نمایان می‌شود.
پدر لحظه‌ای مریم را می‌نگرد و بار دیگر صدای مادر، او را متوجه احمد می‌کند.
مادر: آخه بگو چی شده، کاری کردی!
[ مکث] بگو چی شده، مادر؟
[ مکث] آخه یه چیزی بگو!
مادر به پدر می‌نگرد و با نگاه به او حالی می‌کند که حرف بزند.
لااله‌الاالله پدر: حرف بزن، چی شده بابا؟
بغض احمد می‌ترکد و گریه می‌کند.
مادر بی‌طاقت دست می‌برد به طرف احمد، پدر با اشاره مانع می‌شود.
] یعنی بگذار گریه کند.[
مادر، بالاخره طاقت نمی‌آورد و سعی می‌کند احمد را برگرداند؛ احمد ابتدا دست مادر را پس می‌زند و گویی خجالت می‌کشد، مقاومت می‌کند.
مادر با اصرار روی او را به سوی خود می‌چرخاند و دستهای احمد را که مکرر چهره‌اش را می‌پوشانند، پس می‌زند.
مادر: چت شده آخه؟
] مکث[ دلمو خون نکن دم غروبی.
بگو چی شده مادر!
احمد گریه می‌کند.
پدر: احمد بگو، قول میدم کاری بهت نداشته باشم، بابا!
اگه به خاطر کاری که کردی گریه می‌کنی، معلومه که پشیمونی.
گریه نکن بابا.
احمد، خیلی راحت بگو چی شده.
صدای زرورق گز، سکوت را می‌شکند.
مریم گز را باز می‌کند.
احمد به مریم خیره می‌شود.
لحظه‌ای همگی متوجه مریم می‌شوند.
احمد بار دیگر به هق‌هق افتاده است.
مادر: خب، بگو مادر، چی شده؟
احمد[ هق‌هق‌کنان] روزه‌مو… نتونستم… جلو خودمو بگیرم.
به دست مریم اشاره می‌کند، انگار که گزها مقصرند روزه‌مو… روزه‌مو… خوردم.
پدر سکوت را، که تنها ه‌ق‌ه‌ق احمد برهمش زده، می‌شکند.
پدر:[ با مهربانی] روز اول بوده.
روز اول سخته…
پاشو بابا، فرصت زیاده و دست به طرف او دراز می‌کند.
مریم: فردا داداش!
احمد با شنیدن صدا سر برمی‌دارد و دست پدر را که دراز شده می‌بیند.
مریم: فر- دا!
[ تقریبا به خود] دو بخشه.
احمد دست پدر را می‌گیرد و برپا می‌شود.
احمد دست پدر را می‌گیرد و بر پا می‌شود.
این انشا به عنوان صدای زمینه خوانده می‌شود و تنها جملات یا عباراتی که زیر آن‌ها خط کشیده شده) به صلاحدید کارگردان( به وضوح به گوش احمد می‌رسد.
میزگردی با دست‌اندرکاران برنامه «جست و جو»
چطور شد که چنین برنامه‌ای شکل گرفت و چطور شد که این برنامه ساخته شد؛ چه بخشهایی داشت و کدام بخشها را توانستید به عمل برسانید؟
عرض کنم که در ابتدا از طرف گروه اجتماعی شبکه سه ساخت برنامه‌ای با موضوع معضلات اجتماعی سفارش شد.
اما خب خوشبختانه این قضیه چندان دور از ذهن من هم نبود.
قبلا بخشی از ذهنم را معضلات اجتماعی به خود مشغول کرده بود و یکی- دو تا طرح داستانی هم نوشته بودم که به مدیر گروه دادم و همین طرحهای داستانی باعث شد بگوید که گروه اجتماعی شبکه سه که این ژانر را مستند کار کن و من هم پذیرفتم و شروع به کار کردیم.
کار از چه بخشهایی تشکیل شد و شما چه بخشهایی را دوست داشتید که در کار نبود؟
وقتی کار سفارش شد، ابتدا خیلی آسان به نظر می‌آمد؛ چون چیزی که در جامعه زیاد است معضلات است، آن هم از نوع اجتماعی.
هر کسی که پایش را بیرون بگذارد، با انواع و اقسام معضلات اجتماعی روبه‌رو می‌شود.
اما وقتی وارد کار شدیم و پیش‌تولید را شروع کردیم، دیدیم که نه، به این راحتیها هم نیست.
ما برای بازگو کردن معضلات با موانع زیادی روبه‌رو بودیم.
مثلا، وقتی وارد زندان می‌شدیم، خیلی چیزها می‌دیدیم و نمی‌توانستیم بازگو کنیم) به دلیل عرف جامعه و خط قرمزها(.
برای همین، مدتی که از پیش‌تولید گذشت، با یک جور ممیزی درونی شروع کردم به کار.
مضاف بر این که در این مورد با مسئولان شبکه هم دائم برای مشورت در ارتباط بودم.
معضلات انواع و اقسام داشت؛ اعتیاد و سرقت بیشتر به چشم می‌خورد که این‌ها خودش باعث شروع معضلات دیگر می‌شد که باز با پیگیری‌ای که کردیم، فهمیدیم فاجعه بسیار عمیق است؛ مثلا میانگین سن معتادها زیر پانزده سال بود…
برای همین با آقای رایانی نشستیم و صحبتهای زیادی کردیم تا به یک جمع‌بندی کلی رسیدیم و این که تمام مشکلات ما برمی‌گردد به معضل فرهنگی‌مان: خانواده و جامعه، که باعث ازدیاد معضلات شده؛ این‌ها همه چیزهایی بود که وقتی ما وارد کار شدیم بهش رسیدیم و دیدیم که کار به‌قدری پیچیده است که حتی گروههایی می‌طلبید که هر گروه بروند دنبال یکی.
به همین دلیل، با آقای رایانی و خانم یوسفی صحبت کردیم و به این نتیجه رسیدیم که ساخت «جست و جو» را با این هدف دنبال کنیم: «ما می‌خواهیم فقط معضلات را معرفی کنیم و اگر به ما فرصتی دادند، می‌رویم روی تک‌تک معضلات کار می‌کنیم.
» در کل، اگر بخواهم در اینجا درباره تمام معضلات صحبت کنم، خیلی حرفها هست که باید گفته شود و فکر نمی‌کنم زیاد با وقتمان جور دربیاید.
فقط می‌توانم بگویم که به دریایی رسیدیم که رفتن توی این دریا با خودمان بود، ولی بیرون آمدنش با خدا؛ به طوری که من اواسط کار حتی دچار مشکلات روحی و روانی شدم.
با دیدن و بررسی این همه معضلات یک ماه تمام از انجام دادن کار باز‌ماندم.
وقتی وارد این زندانها می‌شدیم، یک دفعه با هزاران نفر آدم روبه‌رو می‌شدیم که جرم و روند مجرم شدنشان عین اثر انگشت هیچ کدام شبیه اون یکی نبود: زندگیهای متفاوت و معضلات متفاوت و بدبختی‌های متفاوت، که این‌ها همه ما را به فکر وامی‌داشت که واقعا آینده چطور می‌شود.
این برنامه یکی از تلخ‌ترین برنامه‌هایی بود که کار کرده بودیم؛ چون روز‌به‌روز ما به آینده ناامیدتر می‌شدیم.
می‌گفتیم به سر این جامعه چه می‌آید؛ ولی خب با توکل به خدا و کمک دوستان، بخصوص آقای رایانی و خانم یوسفی که زحماتشان واقعا اگر بیشتر از من نباشد، کمتر نیست.
فرمودید که با این دید رفتید سراغ این کار که به معضلات اجتماعی بپردازید؛ وقتی وارد قضیه شدید و دیدید که طرح تحقیق نه معضلات اجتماعی بلکه معضلات فرهنگی بوده، و طرح تحقیق شما در اواسط کار تغییر کرد، می‌خواهیم ببینیم این تغییر چه تأثیری در روند کار گذاشته؟
من معضلات فرهنگی را به این خاطر عنوان کردم که وقتی وارد جامعه شدیم و رفتیم بین مردم، با این دید که معضلاتی هست و می‌خواهیم این معضلات را بررسی کنیم، با آدمها تک‌تک صحبت کردیم توی زندان، توی پارک، دختر و پسرهای فراری، بچه‌های گدا، و سارق- که همه این‌ها به یک چیز برمی‌گردد: بنیان سست خانواده.
وقتی آمدیم بنیان سست خانواده را بررسی کردیم، دیدیم که بنیان سست فرهنگ خانواده است.
وقتی آمدیم بنیان سست فرهنگ خانواده را بررسی کردیم، دیدم که بعضی از مسائل فرهنگی حالا اشتباهی جزو سنت ماست.
من اینجا تأکید می‌کنم که این مسائل نه جزو مذهب ماست و نه جزو فرهنگ غنی ما.
این‌ها خرافاتی بوده که خود مردم ساخته‌اند.
مثلا نگاه بد مردم به طلاق، نگاه بد مردم به احترام مرد به زن، نگاه بد مردم نسبت به رابطه دوستانه پدر و فرزند و…
این‌ها باعث شده که ما فرهنگ سستی داشته باشیم که این فرهنگ آبستن معضلاتمان بشود.
در حالی که اگر اندکی متون اسلامی را مطالعه کنیم، می‌بینیم که چقدر مسائل معضل‌ساز نهی شده‌اند) این مساله را من اشاره کردم چون دیده‌ام که بعضی‌ها سریع این‌ها را به اسلام و مذهب ربط می‌دهند(.
تأثیرش این بود که ما عمیق نگاه کردیم.
ما در ۲۶ قسمت اول سعی کردیم بگوییم انسان موجودی است دارای اختیار که در هر شرایطی می‌تواند انتخاب کند، و می‌تواند بین بد و بدتر باز بد را انتخاب کند.
در بیست قسمت بعدی گفتیم خب حالا این انسان سراپا تقصیر که تمام شرایط باید کنار بروند تا او را بدون شرایط بررسی کنیم و بگوییم شما مقصری، چون فهم و شعور و اختیار داری، دیگر بس است.
حالا نوبت جامعه و خانواده است.
در بیست قسمت بعدی، سعی بر این بود که بگوییم این آدم به خاطر نداشتن اراده و استفاده نکردن از اختیارات و فهم و شعورش دچار یک سری اشتباهات در زندگی شده، اما فقط این نبود، حالا واقعا ما باید بگوییم…
واقعا جاهایی بزرگترین آدمها هم دست به بزرگترین جرائم می‌زنند.
پس فقط این نیست.
خانواده هم هست.
پدرها و مادرها!
شما که نمی‌توانید بچه تربیت کنید، چرا می‌روید ازدواج می‌کنید؟
چرا؟
فقط به خاطر این که دختر یا پسرتان به سن ازدواج رسیده‌اند!
آن‌ها را وادار به ازدواج نکنید که بعد حاصل این ازدواج آن بچه بشود و حاصل ازدواج خودتان جدایی بشود و حالا جدایی نه!
مشاجره و دعوا، بچه تا این‌ها را می‌بیند می‌زند بیرون…
حالا خانواده را که کوبیدیم، می‌رویم سراغ جامعه.
دید مردم به زنی که طلاق گرفته باز جرمزاست: کارهایی که مسئولان می‌توانند انجام بدهند و نمی‌دهند، از مواد مخدرش گرفته تا دیگر چیزها.
ما نمی‌توانیم از یک آدم بیشتر از این توقع داشته باشیم.
و این نگرشی بود که ما در کار پیدا کردیم و فکر می‌کنم خیلی کامل باشد.
چون ما هم فرد را در نظر گرفتیم و هم جامعه و کلا، مردم و مسئولان را.
در اینجا اگر کسی کیف می‌زند یا تخم‌مرغ می‌دزدد، از خودش مقصر است تا خانواده و من همسایه و معلمش و مسئول که به عنوان قیم یک سری امکانات برای آن فراهم می‌کند و یک سری امکانات را هم از آن می‌گیرد.
در واقع، در بیست قسمت بعدی مقوله هم گسترده‌تر شد و هم عمیقتر.
وقتی معضلات اجتماعی را بررسی کردید، آیا بر مبنای نظریات جامعه‌شناختی انحراف هم کار کردید؟
یعنی منابع تحقیقات دانشگاهی یا آکادمیک هم داشتید یا نظریات جامعه‌شناسی؟
من به عنوان تهیه‌کننده و کارگردان ۲۶ قسمت اول، باید بگویم، تحصیلاتی که دارم هنری است و در مورد معضلات اجتماعی فقط می‌توانم به دیده‌ها و تجربه‌هایم اکتفا کنم.
برای همین، بخش علمی آن را انتقال دادیم به محققان در زمینه روان‌شناسی و جامعه‌شناسی.
اما چیزی را همیشه به آن‌ها می‌گفتم.
می‌گفتم من که هنر خواندم، همیشه سعی می‌کنم مسائل تئوری را جوری به کار نبرم که معلوم باشد؛ سعی می‌کنم پشتوانه کارم باشد.
شما هم هر چیزی که از دانشگاه، کالج و یا از توی کتاب و هر جای دیگر در‌آوردید، مثل مرجع از آن استفاده کنید.
سعی کنید به عنوان پایان‌نامه به این برنامه نگاه کنید و بروید چیزهای جدید کشف کنید.
مسائل علمی و تئوری فقط پشتوانه اند.
مثلا، وقتی از لقمه حرام می‌گوییم، در هیچ جای روانشناسی لقمه حرام نیامده و داخل هیچ کتابی نوشته نشده؛ ولی اگر تأثیرات فیزیکی این لقمه حرام را در نظر بگیریم، پدری که می‌رود مثلا از راه کلاهبرداری پول به دست می‌آورد و می‌آید، این پول در خانه خرج می‌شود، این پدر به دلیل تأثیراتی که شغلش روی خودش گذاشته، باعث می‌شود که زیاد به ترتیب فرزندش توجه نکند و به معضلاتی کشیده می‌شود.
ما گفتیم بیاییم این را در لقمه حرام مطرح کنیم، در چیزهایی که مردم بهش اعتقاد دارند و وقتی می‌گوییم مردم سریع می‌فهمند.
این طور نیست که برداشت می‌کنم، نگاه شما به معضلات اجتماعی نگاهی مصلحانه است؛ یعنی گوشزدکننده نیست!
آیا برای ارائه راهکار بخشهای خاصی را در نظر گرفتید؟
یعنی خواستید برای ارائه معضل راهکار بدهید که حالا چه بکنیم که فقر و اعتیاد تعدیل پیدا بکند یا این که فقط می‌خواهید به مسئولان بگویید که یک همچین معضلاتی هم هست؟
اگر خواستید راهکار را ارائه بدهید، سعی کردید در کدام قسمتها روی سخنتان به مسئولان باشد؟
عقیلی: من این را توضیح بدهم بعد اگر دوستان توضیحی دارند بدهند.
چون این سؤالی است که خودم نشستم ببینم که راهکاری در برنامه می‌بینیم یا نه.
ایرادی که بعد از پخش برنامه به ما گرفتند این بود که شما چرا راهکار ندادید.
ببینید هدف ما این بود که کمک کنیم معضلات رفع شوند.
چون می‌دانستیم که ما حلال مشکلات نیستیم.
برنامه «جست و جو» و عواملش گروهی داوطلب بودند که واقعا خالصانه و بدون چشمداشت مادی به کار پرداختند.
ولی ما نیامدیم آخر برنامه بگوییم که توجه توجه، می‌خواهیم راهکار بدهیم تا از فردا دیگر سارق نداشته باشیم.
وقتی کارشناس گروه می‌گوید مردی که با زنش می‌نشست و تریاک می‌کشید و بچه داشت آن‌ها را نگاه می‌کرد و سالها این عمل آن‌ها را می‌دید، پس‌فردا دیگر بوی تریاک را می‌شناخت؛ وقتی بو را شناخت، قیمت را هم فهمید و سود تریاک را هم فهمید، دست به فروش مواد مخدر زد.
بعد ما آمدیم در کارهای نمایشی‌مان ابتدا و انتهای یک زندگی پر از مشکل را نشان دادیم.
خب این یعنی آینه تمام‌نما که آقا اگر خودت را دیدی، اصلاح کن و اگر خودتو ندیدی فبها.
بخشی داشتیم به نام «دلم می‌خواست».
این دلم می‌خواست به نظر من و آقای رایانی و خانم یوسفی بخش راهکار دادن برنامه بود، ولی چون کار جدیدی بود- به دلیل ضعف فرهنگی‌مان- وقتی یک چیز جدید به وجود می‌آید، همه نمی‌پذیرندش.
همه می‌خواهند آخر برنامه یکی بایستد و تمام‌قد شروع کند به راهکار دادن.
ما آمدیم گفتیم آقا دلم می‌خواست…
دلم می‌خواست این جوری بشود، ولی نشد، این یعنی راهکار دادن.
البته اگر ساخت برنامه جست و جو ادامه پیدا کند، یواش‌یواش مردم بدون این که بفهمند می‌دانند که باید چکار بکنند.
کاری که حالا هالیوود دارد می‌کند؛ کاری که هنرمندان غرب و اروپا دارند می‌کنند.
بدون این که بفهمیم، یک دفعه می‌بینیم مدل موهایمان عوض شد؛ بدون این که بدانیم می‌بینیم تنمان شلوارهای آن چنانی شد؛ یک دفعه دیدیم که پسر کسی که معلم استاد دانشگاه مثلا در رشته معضلات اجتماعی است، پلاک RAP انداخته گردنش.
اصلا نمی‌فهمد کی این اتفاق افتاد.
این به خاطر کار قوی و مکرری است که غربی‌ها دارند می‌کنند، بدون این که ما بفهمیم.
مخاطب ما عادت دارد که لقمه را بجوند و بگذارند دهنش.
حالا، متأسفانه یا خوشبختانه، مخاطبان تغییراتی پیدا کرده‌اند.
مخاطب برنامه با این حساب مشخص نمی‌شود.
برنامه تلاش کرده که راهکار نده.
اینجا برنامه برای ارتباط با مخاطب خودش دچار مشکل می‌شود.
اما چیزی که به برنامه سمت و سوی دیگری می‌دهد این است که مسئولان دوست دارند معضلات را بشنوند و راهکار را خودشان کشف کنند.
حالا برنامه ارتباط پیدا می‌کند با مسئولان مملکت؛ و این در جای خودش ارزشمند است.
اولین سؤالم این است که نظر مسئولان در مورد برنامه شما چیست؟
البته در این مورد که شما فرمودید، خودم یا بچه‌ها می‌آمدند بعضی اوقات بازتاب برنامه را خیلی جاها من دیده بودم که آدمها زنگ می‌زنند.
مثلا آقا پسری زنگ زد و گفت که من شب قبل تصمیم نهایی خودم را گرفته بودم که با رفقایم برویم دزدی و دست به سرقت بزنیم.
اما دیشب برنامه شما را دیدم و منصرف شدم.
گفتم همین یکی هم اگر باشد خوب است؛ اما من سؤال شما را درست متوجه نشدم.
شما می‌گویید مخاطب ندارد؟
عرض کردم که مخاطب ما عادت دارد پیام مستقیم بشنود و مستقیما حکم بشنود و راه‌حل پیدا کند.
مثل قضیه سیب‌زمینی که دوست دارد نتیجه کار را داشته باشد و از آن استفاده کند.
این همان چیزی است که ما توی برنامه‌های معقول اجتماعی می‌بینیم کارشناسی می‌آید و حکم می‌دهد.
حالا چون این شیوه جواب داده تمام برنامه‌های اجتماعی ما رفته به آن سمت و سو.
الان ما داریم برنامه‌هایی را می‌بینیم که کارشناسان می‌نشینند و انگار با یک مشت مردم روانی طرف هستند، سریع تجویز می‌کنند.
حالا در مورد برنامه شما این اتفاق نیفتاده؛ شما پیام مستقیم ندادید؛ فرم و ساختار جدیدی ایجاد شده.
خیلی هم قشنگ و تأثیرگذار است و خیلی هم مخاطب را مجذوب می‌کند.
اما می‌خواهم ببینم در مورد مخاطبی که دوست دارد مقداری پیام مستقیم بشنود، دچار مشکل نشدید و مساله‌ای نداشتید؟
اصلا به این فکر کرده‌اید؟
مشکل اصلی ما همین معضل فرهنگی است.
یعنی تا زمانی که بخواهیم همپای مخاطب عام پیش برویم، ضرر می‌کنیم.
هر جایی هم که هنرمند خودش را با شرایط هنرمند عوام تطبیق داده، از آن ور بام افتاده!
وقتی من با رسانه‌ای مثل تلویزیون و تصویر سروکار دارم، خودم را باید تطبیق بدهم با این وجه تصویر.
قرار نیست من کار سمعی بسازم.
قرار است کار بصری بسازم و چون رسانه تصویر را انتخاب کردم، باید از آن زبان و تکنیک و از آن ترفندها استفاده کنم تا پیام خودم را بتوانم انتقال بدهم.
یک جایی من خودم را می‌آورم پایین‌تر از مخاطب، برای این که حرفم را به او بزنم.
یک جایی هم می‌گویم: مخاطب تو خودت باید بدوی؛ تا کی من باید به این عقب‌ماندگی تو جواب مثبت بدهم؟
در طول ساخت برنامه از جانب کجا حمایت نشدید؟
چون مثل این که ما شنیدیم آقا هم از این برنامه حمایت کرده‌اند.
من هم شنیدم که مقام معظم رهبری از این برنامه استقبال کرده‌اند و آقای لاریجانی هم همین طور.
آقای پورمحمدی، مدیر سابق گروه اجتماعی شبکه، که الان مدیر شبکه تهران هستند، خیلی حمایت کردند؛ مدیر جدید گروه اجتماعی، آقای برازش و مدیر شبکه سه آقای صافی هم خیلی خوب حمایت کردند.
به نظرم، مطبوعات، خود تلویزیون و دیگر رسانه‌ها وقتی برنامه‌ای راه جدیدی را شروع می‌کند، فقط باید حمایتش کنند.
یکی از کارها همین زحمتی است که شما کشیده‌اید، منظورم مصاحبه نیست؛ منظورم توجه به برنامه و گامی در بررسی و تفسیر آن است.
کاری که موجب رفع ابهامات می‌شود و راه نو برای همگان شناخته‌تر می‌شود.
در کل حمایت خوب است؛ ولی ما نیاز به ادامه تجربه و کار کردن در زمینه‌های گوناگون داریم.
شک ندارم که روزی فرا‌می‌رسد که همین افکار و راهکارها زمینه‌ای می‌شود برای تشکیل همان دژ مستحکم فرهنگی، اما ترسی که دارم این است که بی‌توجهی باعث نابودی انگیزه شود.
مضاف بر این که با این سیل و هجوم کالاهای فرهنگی غرب واقعا الان هم دیر شده.
این همه هزینه برای ساخت سریال می‌شود و اکثرا هم بدون مخاطب و تأثیر به پایان می‌رسد.
در مورد حمایتهایی که از این برنامه شده برای ما توضیح بدهید.
هر هفته تقریبا در هر موردی که برنامه پخش می‌شود ما تلفن داریم.
مثلا یکی از نمونه‌ها در تیتراژ پایانی برنامه دو تا نوازنده نوجوان هستند و یکی از آن‌ها در یکی از چشمهایش یک غده دارد.
در یک برنامه ما با آن‌ها مصاحبه کردیم؛ بلافاصله و پی‌درپی پزشکانی با ما تماس گرفتند و خواستار کمک به این نوجوان به صورت رایگان شدند، که متأسفانه تا امروز ما آن‌ها را پیدا نکردیم.
مردم عادی گفتند ما هزینه درمان این‌ها را پرداخت می‌کنیم یا بچه‌ای بود که پدر و مادرش را به خاطر قاچاق مواد مخدر اعدام کرده بودند و او بدون سرپرست مانده بود و چون جایی برای ماندن نداشت در کانون زندگی می‌کرد.
مردم بارها زنگ زدند و گفتند ما می‌خواهیم او را به فرزندی قبول کنیم.
یا پسربچه‌ای که فراری بود و شبها در پارک می‌خوابید و ما با او صحبت کردیم.
خانواده‌اش در اصفهان این برنامه را دیدند و زنگ زدند و گفتند که بچه ما در کدام پارک بود و بعد رفتیم و او را پیدا کردیم؛ بچه‌ای که شش ماه از خانه فراری بود، برگشت به خانه.
از این موارد خیلی داشتیم.
ولی متأسفانه یکی از مواردی که آقای عقیلی فراموش کردند بگویند این است که ما امکانات لازم را برای همراهی این خیرخواهان نداریم.
این امر هم نیاز به کمک مسئولان دارد.
از دیگر مواردی که باز فراموش کردند، عدم همکاری بعضی از نهادها با ما بود؛ سازمانها و نهادهایی که ارتباط مستقیم با موضوع برنامه ما دارند.
اگر خوب دقت کنید جایشان در برنامه ما خالی است.
اکثر مراکز هماهنگ نمی‌شوند، مگر از راه رابطه و این لطمه زیادی به برنامه زد.
افرادی بودند که تماس می‌گرفتند و می‌خواستند کمک مالی کنند، اما ما امکانی برای گرفتن پول و انتقال دادن نداشتیم.
عده‌ای می‌خواستند در برنامه صحبت کنند، اما ما امکان این کار را نداشتیم.
با این کارها ما ارتباطمان با مخاطب قطع شده.
پخش نشدن برنامه در ساعتی معین باعث از دست دادن مخاطب شده و یا عدم تبلیغ و اعلام ساعت پخش برنامه و….
آقای عقیلی، آقای رایانی، در این برنامه یک بخشی دارید به عنوان بخش گفت و گو با هنرمندان.
زمانی که من این بخش را دیدم احساس جالبی داشتم.
در یک برنامه‌ای که مستندگونه و نمایشی جلو می‌رود، آدم‌هایی که به گونه‌ای در جامعه ما، شناخته‌شده هستند، می‌آیند و صحبت می‌کنند.
حالا برای این که بحث را باز کنیم، می‌خواستم بپرسم که هدف شما از گنجاندن این بخش، یعنی گفت و گوهای هنرمندان در مورد هر بخشی از برنامه، مثل فقر، بزهکاری و دزدی چه بود؟
آیا شما این دوستان را به عنوان یک نماد مثبت در جامعه می‌دیدید؟
آیا ممکن بود این‌ها مثلا ورزشکار باشند؟
برنامه ما حتی مجری هم ندارد.
برای ما خیلی آسان بود که پلاتو بزنیم و مجری بنشیند و متن هم بخواند.
اگر قضیه برایمان قضیه مادی بود، قطعا ترجیح می‌دادیم که این کار را انجام بدهیم، بدون این که تصویری بگیریم، چون مونتاژ زحمت دارد.
شاید کار به این مشکلی سه برابر حالت قبل که گفتم، زحمت داشته باشد.
صحبت کردن هنرمندان هم برای ما مشکل بود.
شما می‌دانید هنرمندان ما عموما گرفتارند و هماهنگی با این‌ها و حضورشان در یک مقطع زمانی خاص در برنامه یک مقدار برای ما مشکل بود.
یکی از آیتم‌های دیگرمان- که حالا نقبی هم بزنیم به گفته‌های جناب فروتن- برای این که نزدیکتر بشویم به سطح عوام، این بود که از هنرمندان آشنا که مردم به این‌ها ارادت خاصی دارند، استفاده کردیم.
به زعم بنده، این‌ها حرفشان از هزاران کارشناس که صرفا دارند تئوری ارائه می‌دهند، دقیقتر و ملموس‌تر و دلنشین‌تر است.
به دلیل این که تجربه و تحقیق کرده‌اند و یا فیلمنامه نوشته‌اند و یا آن نقشی را که خواسته‌اند بازی کنند، رفته‌اند در موردش در زندانها با افراد مختلف صحبت کرده‌اند.
بنابراین صاحب یک نوع شناخت عملی‌اند.
البته این‌ها نفی‌کننده ارزشهای کارشناسها نیست.
یکی از مشکلاتی که ما داشتیم در دعوت از عزیزان- حالا من از ایشان ایراد نمی‌گیرم- و این به خاطر برخورد بد برنامه‌سازهاست، این است که به این عزیزان وقتی می‌گویید بفرمایید فلان برنامه صحبت کنید، سریع می‌گویند می‌خواهیم برویم آنجا بگویند چند سالته ه؟
خاطره داری؟…
آقا، ما نمی‌آییم!
تمام این هنرمندان بدون استثنا- آقای رایانی و خانم یوسفی شاهدند- ده دقیقه که آنجا می‌نشستند، می‌گفتند چقدر خوب شد که آمدیم.
یعنی یک دفعه پی به جدی بودن مساله می‌بردند و می‌دیدند به عنوان افراد صاحب تجربه که نیاز بود بیایند و روی این صندلی بنشینند، آمده‌اند و نشسته‌اند.
بنابراین به کار اهمیت می‌دادند.
اکثر هنرمندان وقتی با ما صحبت می‌کردند، بعد می‌گفتند هر کمکی بخواهید می‌کنیم.
آقای ابوالفضل جلیلی گفت من حاضرم در تمام مسائل با شما همکاری کنم؛ چقدر جو خوب و دوستانه و جدی‌ای دارید؛ این جمع به یک جایی می‌رسد؛ این جمع به هدفش می‌رسد.
یا خانم اکرم محمدی حتی گفت من حاضرم بدون چشمداشت مالی مجری شما بشوم، یا آقای جهانگیر الماسی.
یکی از نکات مثبت برنامه شما فضاسازی برنامه بود؛ به نظر من طراحی خیلی خوبی داشت.
شما در طراحی صحنه پلاتو، یک در زندان گذاشته بودید که بافت فلز رویش خورده بود و درواقع گل‌میخ بود؛ و به اضافه نورپردازی خوب.
فقط نقدی که من دارم در مورد آن تصویر طبیعی است که روی میله‌های زندان منعکس می‌کردید؛ یک مقدار از تأثیر آن فضای استیلیزه که می‌خواست چیزی در خودش مستتر بکند، کم می‌کرد و یک مقدار کار را می‌کشید به سمت کلیشه.
ولی در مجموع فضاسازی خوبی داشت.
خیلی متفاوت بود با اغلب برنامه‌هایی که در پلاتو ضبط می‌شوند و صرفا سعی دارند که فضایی ایجاد شود که برنامه‌پرکن باشد و فقط قاب تصویر را پر بکند و حالا یک مجرم بنشیند و حرف بزند.
ما برای طراحی صحنه خیلی هزینه کردیم.
در مورد بعضی از دکورهایمان سه بار هزینه کردیم و دکور را عوض کردیم و دیدیم آن فضا به دست نیامد.
در مورد این بخش هم بگویم که طراح صحنه خودم بودم.
البته در اجرا خانم گوهرشادی و آقای ایراندوست کمکم می‌کردند، ولی طرحها را خودم می‌دادم.
فکرم این بود که به این وسیله یک فضای خیلی دلگیر و وهم‌آلود به وجود بیاورم و این که انسان شایسته نیست در این فضا باشد.
بعد پشت این چیست؟
درست جایگاهی که انسان باید در آنجا باشد؛ یعنی من خواستم این تضاد دربیاید.
از هر کی می‌دیدیم می‌پرسیدیم چه حسی دارید، می‌گفت کاشکی آن ور مصاحبه می‌کردم.
گفتم دقیقا همان چیزی است که من می‌خواستم؛ یعنی بیننده بعد از دیدن این حرفها بگوید که آدمی که می‌رود دزدی می‌کند، به خاطر این مسائل می‌آید جایی، می‌گوید چقدر اشتباه کردم، آنجا جایگاهی است که در آن خدا چیزی برای انسان خلق کرده، نه اینجا.
کاش این فضای استیلیزه و این پیامی را که می‌خواستید منتقل کنید، یک مقداری با استفاده از عناصر دیداری‌تر و مستترتر، مثلا با نور این کار را می‌کردید.
شاید با یک لکه نور پشت آن زندان، این قدر قضیه رو نبود.
الان آدم احساس می‌کند رواست، ولی اگر مثلا با نور کار می‌شد یا یک چیز دیگر، شاید یک مقداری به فضای این طرف و زندان کمک می‌کرد.
من این سه تا اتود را هم زدم.
ما یک تعداد از پلاتوهای مددجوها را این جوری گرفتیم و پشتش را با نور کار کردیم.
یک بخش هم می‌خواستیم برای پشت میله‌ها تصویر انیمیشنی بسازیم که به علت هزینه زیاد صرف نظر کردیم.
راجع به محتوا خیلی سؤال کردیم.
یک چیز جالبی که در این برنامه بود و اینجا جا دارد گفته بشود، تدوین و مونتاژ این برنامه بود.
این کار ریتم بسیار مناسبی داشت.
وله‌هایی که بیشتر در برنامه‌های طنز دیده بودیم و مردم به آن‌ها عادت کرده بودند، به نوعی در این کار آمده بود و در جایگاه خودش خوب استفاده شده بود؛ مثل اسم خود جست و جو که در بعضی از قسمتهای کار می‌آمد و در بعضی از قسمتها یک افکت هم داشت و این در ذهن مخاطب جا می‌افتاد.
یک بخشهایی کیفیت تصویر پایین می‌آمد.
یک جاهایی وله‌ها عالی بود، بخصوص در قسمتهای سری اول که وله‌ها مخاطب را با یک کار متفاوت روبه‌رو می‌کرد.
من خودم یادم هست در چند جای مختلف که کار را می‌دیدیم، خودبه‌خودی می‌آمدند و می‌نشستند و کار را می‌دیدند.
اما در سری جدید یک بخشی هست که اصلا افت کیفیت تصویر و صدا دارد.
می‌خواهم ببینم که شما چطور به این ساخت رسیدید؟
یعنی از محتوا رسیدید یا نه، ساخت را جداگانه آوردید و محتوا را جداگانه و آن‌ها را تلفیق کردید و به یک چیز جدید رسیدید؟
و این که این افت کیفیت صدا و تصویر به خاطر چیست؟
این مورد را که شما گفتید من دو بخش می‌کنم: تصویربرداری و مونتاژ.
در تصویربرداری در زمینه تولید خیلی خوب عمل کردیم: کاری که قرار بود در شصت روز) یک بخش آن البته( تصویربرداری شود، آن را به ۳۸ روز رساندیم،؛ یعنی سرعت را زیاد کردیم.
گفتیم بگذار هزینه در ضبط کمتر بشود و تمام این بودجه را صرف جاهایی بکنیم که پیش‌بینی شده.
اما در مونتاژ بیشترین ضرر را دادیم؛ یعنی شاید بتوانم بگویم مونتاژ این برنامه هر قسمتش حدود سیصد هزار تومان برای ما تمام شد.
به جرات می‌توانم بگویم که شکلی که از این برنامه در ابتدای کار داشتیم با شکلی که الان به دست آوردیم، کاملا متفاوت است.
به این خیلی توجه داشتیم که این برنامه باید از نظر بصری خیلی متفاوت باشد.
همه وقتی می‌گویند برنامه در مورد معضلات بسازیم، همه چیز یا غم‌آلود و یا جنایی می‌شود؛ پلیس می‌دود، می‌گیرد، چراغ گردون، و همه چیز تیره و از این قبیل.
این‌ها اصلا مهم نیست.
برنامه هم مثل زندگی گاهی شاد و گاهی غمگین و خیلی معمولی است.
شما این ریتم را در برنامه می‌بینید، مثل زندگی.
افت تصویر بعضی جاها به خاطر کپی است.
این برنامه زیاد ممیزی می‌شود و بعضی از وقتها شده دوباره یا سه‌باره کپی کرده‌ایم.
یک تعداد از افت تصویرها هم به خاطر شرایط نامساعد تصویربرداری است.
ما در یک زندان نمی‌توانستیم آن قدر که باید نور بدهیم و در یک زندانی می‌توانستیم؛ در یک زندان نمی‌توانستیم لول صدا را ببریم بالا، فضای اتاق مناسب نبود.
به هر حال، برنامه‌ای بود که باید آن را با شرایط پیش می‌بردیم و نمی‌توانستیم آن شرایط مناسب را فراهم کنیم.
باید با شرایط پیش‌آمده کار می‌کردیم.
اگر ما مونتاژ دیجیتالی می‌کردیم، همه مشکلات در رایانه حل می‌شد، ولی روی میز مونتاژ این مشکلات وجود داشت.
خیلی از صاحب‌نظران معتقدند که شرط تحقیق اجتماعی موفق این است که محقق بی‌طرف باشد.
از لحاظ ارزشی، شما می‌توانید با این نظر موافق باشید یا مخالف باشید، اما می‌خواهیم ببینیم این گروه تهیه، ریشه‌های انحراف اجتماعی را در چه می‌داند و آیا نظرشان را به برنامه تسری داده‌اند یا نه؟
عرض کنم خدمت شما که ریشه تمام معضلات را در فرهنگ جامعه می‌بینم.
فرهنگ ما باعث شده حتی اقتصاد ما اقتصاد واسطه‌گری و دلالی باشد و همین حتی جرمزاست.
همین دلالی که در جامعه ما مرسوم شده و هر روز یک شغل کاذب به آن اضافه می‌شود، باعث هزاران معضل دیگر شده: دلارفروش، کوپن‌فروش و….
من قاطعانه به شما می‌گویم ۹۹ درصد کسانی که دلار و کوپن و از این چیزها می‌فروشند از دور دستی در یکی از کارهای خلاف جامعه دارند، و چون برمی‌گردیم به بافت اجتماعی‌مان، همه این‌ها باز به آن تربیت برمی‌گردد، به فرهنگ؛ یعنی من هر چه را دیدم رسیده به فرهنگ و برای همین گفتم فرهنگ.
اما اقتصاد را نمی‌شود کتمان کرد.
با این حال، من قبول ندارم که فقط فقر باعث ارتکاب جرایم می‌شود.
من سعی کردم در هر هفت- هشت برنامه یک بار یک شخص را معرفی کنیم که وضع مالی‌اش خیلی خوب بود، ولی مرتکب جرم شده.
متأسفانه به خاطر بعضی از قوانین جزایی ما، آدم‌هایی که سرمایه دارند و زندگی‌شان می‌چرخد، گرفتار قانون نمی‌شوند؛ با دادن جریمه آزاد می‌شوند.
ما این‌ها را در زندان که نمی‌توانستیم پیدا کنیم و در کوچه و خیابان هم تن به مصاحبه نمی‌دادند.
خانم یوسفی، لطفا در مورد بحث کارشناسی برنامه توضیح بدهید.
من بار اولم بود که در زمینه دستیاری کارگردان کار می‌کردم، چون کار اصلی من بازیگری است.
اولین بار بود که کار می‌کردم و فکر می‌کنم که در این کار زیاد اذیت کردم و زیاد پرکار نبودم.
به هر حال توضیحی که باید بدهم این است که کارشناسان خوب اجتماعی حاضر نیستند بیایند در تلویزیون صحبت کنند.
حالا بگذریم که ما چند تا از آن‌ها را با ترفندهای گوناگون با خواهش و تمنا و… خلاصه یک جور قانع کردیم بیایند و در این برنامه صحبت کنند.
بعضی می‌گویند سطح برنامه‌ها پایین است، که البته در اکثر موارد حق دارند، در بعضی موارد هم به دلایل شخصی نمی‌آیند.
بعضی هم به دلیل نوع نگرش و… اما جا دارد بگویم که این عزیزان باید در این موارد هر کاری که می‌توانند بکنند، هر‌چند سطح برنامه پایین باشد و هر‌چند با بعضی نگرشهایشان همخوانی نداشته باشد.
این یک ضرورت است و باید همه دست به دست هم بدهیم تا مشکل حل شود؛ هر‌چند از تمام گفته‌ها اندکی را مردم بشنوند.
هدف ایجاد بستری مناسب برای سالم ساختن جامعه است، پس نیت خیر است.
با این نیت تعارف را کنار بگذارند و حضور خودشان را در برنامه امری ضروری تلقی کنند.
البته تمام کارشناسانی که با ما همکاری کردند، بسیار به گردن ما حق دارند و بسیار زحمت کشیدند.
چه مقوله‌هایی برای برنامه شما خط قرمز بود و آیا این مقولات به طور خودسانسوری بود و یا تجویزی؟
خط قرمز چیزی که در تلویزیون مشخص نیست و لازمه‌اش این است که بنشینند و قانونمندش کنند.
من فکر می‌کنم در هر مملکت و هر جامعه‌ای یک سری خط قرمز هست و درست هم هست و یک سری خط قرمز هم هست که خود ما به وجود می‌آوریم و درست هم نیست.
در مطبوعات ما دستمان بازتر است، چون می‌دانیم مخاطب خاص خودش را دارد، اما تلویزیون مخاطب عام دارد و آن را هم در دورترین نقطه نگاه می‌کنند، هم در یک شهر بزرگ.
ما باید برنامه‌هایی بسازیم که هم آن خوشش بیاید و هم این آدم به دردش بخورد.
این خط قرمزها بود که ما هم سعی کردیم رعایتشان بکنیم.
اینجا جا دارد تشکر کنم از بعضی آقایان که خیلی از ما حمایت کردند، که اگر حمایت نمی‌کردند، این برنامه به جایی نمی‌رسید: رایس محترم گروه اجتماعی، آقای پورمحمدی، که واقعا پدرانه) من بدون هیچ چاپلوسی و تملقی عرض می‌کنم( برخورد کردند.
خانم یوسفی در جریان هستند.
روزهای تعطیل من به ایشان زنگ می‌زدم و می‌گفتم این مشکل را دارم.
حتی به من زنگ می‌زدند، می‌گفتند فلان جا میز مونتاژ هست، برو برنامه‌ات را مونتاژ کن.
یعنی تا این حد بزرگترین مشکلات را از جلوی پای من برداشتند.
آقای برازش که جدیدا تشریف آوردند، به عنوان ریاست گروه اجتماعی، تا امروز خوب بودند و کمک کردند و نگذاشتند ما در میان راه بمانیم.
آقای باقری به عنوان بازبین و آقای مأمنی این‌ها همه کمک کردند.
بعضی بازبینها امر می‌کنند و می‌گویند اینجا را سانسور کن، بعضی بازبینها مثل آقای باقری، ناظری و مؤمنی واقعا مشورت را جایگزین امر و نهی کرده‌اند و این باعث می‌شد برنامه بهتر بشود.
این‌ها می‌نشستند با ما صحبت می‌کردند و می‌گفتند اگر این کار را بکنی بهتر است، و من قانع می‌شدم و بعضی جاها هم قانع نمی‌شدم، می‌گفتند خیلی خوب، نکن.
آقای صافی، مدیر شبکه، که دائما نظارت کامل داشتند و دارند.
به خاطر حساسیت این برنامه دائما پیگیر بودند و مشکلات من را می‌دانستند و الان می‌دانم که مشکلات من مشکلات ایشان هم هست.
بقیه دوستان هم خیلی کمک کردند.
مخاطب برنامه‌های مذهبی در امریکا: برآوردهای متنوعی در مورد تماشاگران کلیسای الکترونیکی در امریکا به عمل آمده است.
آرمسترانگ) ۱۹۷۹( ادعا کرده که مجموع تماشاگران بیش از صد میلیون نفرند، اما افراد دیگری برآوردهای به‌مراتب کمتری را در مورد میزان تماشاگران) حدود ده میلیون نفر( اعلام کرده‌اند.
بیشترین برآوردها در مورد تماشاگران از نظرسنجی‌های عادی به دست آمده است؛ زمانی که هیچ کنترل مستقلی در مورد این که آیا پاسخ‌دهندگان واقعا آن چنان که ابراز می‌دارند به تماشا می‌پردازند یا خیر، وجود نداشته است.
زیادتر از واقع نشان دادن میزان تماشای برنامه‌های مذهبی ممکن است به انگیزه نشان دادن یک چهره مطلوب اجتماعی بوده باشد.
مشکل دیگر این است که ممکن است تماشاگران اشتباها گزارش کنند که برنامه‌های پخش‌شده را معمولا بیش از حد تماشا می‌کنند.
پخش‌کنندگان برنامه‌های تلویزیون الکترونیک کلیسا، ادعا می‌کنند که فرم کاملا جدیدی از برنامه مذهبی را معرفی می‌کنند که جذبه خاصی برای جوانترها، تحصیل‌کرده‌ترها و تماشاگرانی که کمتر مذهبی‌سنتی هستند دارد.
مطالعات تحقیقی که از دهه ۱۹۵۰ در امریکا انجام شده، این گونه ادعاها را رد کرده است.
پارکر، بری و اسمیت) ۱۹۵۵( اعلام داشتند که تماشاگران برنامه‌های مذهبی افراد پیرتر، زنان و بینندگانی هستند که در حال حاضر هم مذهبی‌اند.
از آن پس، عموم یافته‌ها بر این دلالت دارند که تماشاگران تلویزیون مذهبی را می‌توان با ویژگیهایی چون قرار داشتن در رده پایین و مذهبی بودن مشخص کرد) بود‌نیام، ۱۹۸۱؛ گری، ۱۹۸۴؛ پریتچارد، ۱۹۸۵(.
این تماشاگران در مقایسه با متوسط بینندگان امریکا چه‌طور شاخص پیرتر، فقیرتر، کم‌سوادتر و احتمالا از طبقه کارگران جزء یا افراد بیکار بودند.
نکته جالب توجه دیگر در مورد بینندگان تلویزیون مذهبی این است که آن‌ها بیشتر زنند تا مرد و بیشتر در شهرها زندگی می‌کنند تا در روستاها) فور، ۱۹۸۷؛ هورس فیلد، ۱۹۸۴(.
این یافته‌ها با تحقیقات مدرسه ارتباطات آننبرگ و سازمان گالوپ تایید شد) گرنبر و دیگران، ۱۹۸۴(.
این پژوهش بیش از هر زمینه‌یابی تصادفی دیگری، تصویری مشخص از بینندگان مذهبی به دست داد.
تماشای برنامه‌های مذهبی ارتباط مثبتی داشت با حضور در کلیسا و رفتارهای مذهبی شخصی، مثل نماز خواندن یا انجیل خواندن.
کسانی که تماشاگر پروپاقرص تلویزیون مذهبی بودند از کسانی که کمتر تلویزیون تماشا می‌کردند، درآمد کمتری داشتند و کم‌سوادتر و مسن‌تر بودند.
در نظر گرفتن دامنه بسیار محدود برای بینندگان برنامه‌های مذهبی، گمراه‌کننده خواهد بود.
نکته مهم در مورد تلویزیون مذهبی امریکا تنوع چارچوب‌هایی است که برنامه‌ها در قالب آن‌ها ارائه می‌شوند.
پخش مذهبی در تلویزیون امریکا تنها شامل مراسم موعظه روحانیها و بنیادگراها نمی‌شود و عملا دربرگیرنده هر نوع برنامه غیرمعنوی، مشتمل بر شوهای خبری و مطبوعاتی، برنامه‌های ورزشی، برنامه بچه‌ها، موسیقی و شوهای متنوع است) آبلمان، a، ۱۹۹۰(.
به گفته کونتین ج شولتز) ۱۹۹۰(، «مجلات و روزنامه‌ها اغلب در مورد کلیسای الکترونیک چنان می‌نویسند که گویی تلویزیون جنبش مذهبی واحدی است یا فقط یک نوع پخش برنامه وجود دارد.
هیچ چیز نمی‌تواند بیش از این دور از حقیقت باشد.
برنامه مذهبی در واقع ترکیبی است از موعظه، شخصیت‌پردازی، ترویج دین و سیاست؛ مثل سریال‌های آبکی و برنامه‌های کمدی که هیچ کدام از آن‌ها شبیه به هم نیستند.
» تحقیقات انجام‌شده در بین تماشاگران برنامه‌های غیرمذهبی، انگیزه‌ها و لذایذ متنوعی را که زیربنای انتخاب برنامه‌ها و تماشای رفتارهاست، مشخص کرده است.
به طور کلی، این طریقه پرسش دو نوع انگیزه عمده را مشخص کرده است که عبارتند از «آیینی») سنتی( و «وسیله‌ای».
نوع «آیینی» بیشتر نوع عملی یا عادتی استفاده از تلویزیون را نشان می‌دهد.
تماشای نوع «وسیله‌ای» معرف الگوهای استفاده هدفمندتر است، به طوری که تماشای تلویزیون در خدمت هدف خاصی یا ارضای نیاز مشخصی قرار دارد) روبین، ۱۹۸۳- ۱۹۸۴؛ ویتدال، ۱۹۸۱(.
این تیپ‌های متفاوت از تماشاگران در مورد برنامه‌سازی مذهبی در امریکا نیز یافت شده است) آبلمن، ۱۹۸۷- ۱۹۸۹(.
به هر حال، برنامه‌های مذهبی با برنامه‌های غیرمذهبی متفاوتند، به این شکل که غالبا حاوی دعوت آشکار تماشاگران به ادای مناسک مذهبی هستند) آبلمن و پتی، ۱۹۸۸؛ اوستلینگ، ۱۹۸۶(.
همچنین راهنمایی‌های معنوی می‌کنند) هورس فیلد، ۱۹۸۴( و در پی مداخله بینندگان به صورت پشتیبانی مالی برای تهیه برنامه‌های مذهبی هستند) آبلمن، b، ۱۹۹۰(.
بدین ترتیب، گروه سوم بینندگان برنامه‌های مذهبی «جویندگان کنجکاو» معرفی شدند.
آبلمن) ۱۹۹۰( گزارش کرد که بینندگان «آیینی» در حدود ۶۵ درصد و بینندگان وسیله‌ای حدود بیست درصد از بینندگان تلویزیون مذهبی را تشکیل می‌دهند.
بینندگان «آیینی» از نظر آماری جزو بازاریهای رده پایین و احتمالا مذهبی هستند و در دیگر فعالیتهای مذهبی هم شرکت می‌کنند.
این افراد بیشتر جزو تماشاگران پروپاقرص تلویزیون بودند و به پخش مراسم تلویزیونی کلیسا و برنامه‌های مسیحی تمایل نشان می‌دادند.
تماشاگران «وسیله‌ای» هم کسانی بودند که به نظر می‌رسید هیچ علاقه‌ای به مذهب ندارند و هم کسانی که شدیدا مذهبی بودند.
آن‌ها بیشتر به برنامه‌هایی که جنبه اطلاع‌رسانی داشت تمایل داشتند و از برنامه‌های مذهبی که شکل اخبار یا شوهای انفرادی را داشت، لذت می‌بردند.
این تماشاگران خیلی کمتر از بینندگان «آیینی» مذهبی بودند و تحصیلات بیشتری داشتند.
بنا به گفته آبلمن، آن‌ها برنامه‌های مذهبی را به خاطر شیوه معرفی منحصربه‌فرد و به لحاظ دیدگاهی که در مورد اخبار بین‌المللی و حوادث و اطلاعات معرفی اخلاقی و فلسفی دارند، تماشا می‌کنند.
برنامه‌های مذهبی در انگلیس در روزهای یکشنبه از شبکه‌های آی تی وی و بی بی سی یک پخش می‌شده است؛ مثلا آی تی وی طبق روال برنامه‌ای زنده از مراسم کلیسا نشان می‌دهد.
بی بی سی برای مجسم شدن این برنامه‌ها در ذهن بیننده، به پخش برنامه‌های مذهبی پرداخته است.
برنامه‌های مذهبی صبح یکشنبه بیننده بسیار کمی دارند؛ چیزی حدود چهار صد هزار تا ششصد هزار بیننده.
با در نظر گرفتن زمان پخش این برنامه‌ها مسلم است که مخاطبان آن کم هستند.
برنامه‌های مذهبی یکشنبه‌ها اواسط روز یا اوایل بعدازظهر یا آخر شب پخش می‌شود.
از جمله این برنامه‌ها می‌توان به برنامه‌های «Encounter» در شبکه آی تی وی و «Everyman» در شبکه بی بی سی اشاره کرد.
عمومی‌ترین برنامه‌های مذهبی تلویزیون بر اساس موسیقی پایه‌گذاری شده است.
تا سال ۱۹۹۳ چنین برنامه‌هایی حدود ساعت ۴۰: ۶ عصر یکشنبه از شبکه بی بی سی پخش می‌شد.
دو نمونه از معروفترین این برنامه‌ها عبارتند از: «سرودهای ستایشی» در بی بی سی و برنامه Highway در آی تی وی در سال ۱۹۹۲.
برنامه Highway در هفته بیش از هفت میلیون بیننده داشت، در حالی که، برنامه «سرودهای ستایشی» در سالهای ۱۹۹۲ و ۱۹۹۳ پنج تا ۵/ ۵ میلیون بیننده را جذب کرد.
هنگامی که این دو برنامه همزمان پخش می‌شد، حدود شصت درصد از بینندگانی را که در معرض پخش این برنامه بودند، جذب می‌کرد.
این بخش از تحقیقات معطوف به تجربه پخش مذهبی از شبکه‌های جدید تلویزیون است.
این تحلیل شامل آزمایش ویژه برنامه‌های مذهبی یا شبکه‌های مذهبی خاصی است که مخاطبان هدف بر حسب اهداف برنامه‌های مذهبی آن‌ها را تماشا کرده‌اند.
نتایج مربوط به تحقیقی است که در سال ۱۹۶۳ انجام شده است.
تحقیق مؤسسه تحقیقاتی گالوپ نشان داده که زنان بیش از مردان، و افراد مسن بیش از جوانترها، و کسانی که به طور منظم به کلیسا می‌روند بیش از افراد دیگر تلویزیون مذهبی تماشا می‌کنند) موسسه تحقیقاتی گالوپ، ۱۹۶۳(.
در سال ۱۹۶۸، دو تحقیق زمینه‌یابی در خصوص نگرشهای مخاطبان برنامه مذهبی تلویزیون به عقاید مذهبی افراد، نگرانیها و مشکلاتشان از طریق شبکه‌های آی‌بی‌ای و آی تی ای انجام شد) هالدنی، ۱۹۷۸(.
تحقیق بعدی را آی‌بی‌ای در سال ۱۹۸۶ و ۱۹۸۷ انجام داده است.
تقریبا بیش از بیست سال بین نتایج همسانی فراوانی مشاهده شد.
هدف اولیه پخش مذهبی، دادن خدمات به افرادی بود که قادر به رفتن به کلیسا نبودند.
اهداف تاییدشده دیگر در این دوره ارتباط دادن مذهب با زندگی روزانه و وارد کردن نام خدا به خانه و فکر کردن درباره آن بود.
در سال ۱۹۶۸ نتایج تحقیقی نشان داد که چهل درصد پاسخ‌دهندگان به‌دلخواه تلویزیون را روشن کردند و به تماشای برنامه مذهبی نشستند، و بیش از نیمی از آن‌ها اظهار داشتند که در زمان پخش برنامه مذهبی به آن توجه داشتند.
یافته‌های دیگر نشان داد که پخش برنامه‌های مذهبی را بیشتر دینداران مقید درخواست می‌کنند.
این تحقیق نخست در سال ۱۹۶۳ در موسسه گالوپ برای بی بی سی انجام شد و بعدا با تحقیقات آی‌بی‌ای در اواخر دهه ۱۹۷۰) هالدنی، ۱۹۷۸( و در اواخر دهه ۱۹۸۰ تایید شد.
همچنین بر اساس نتایج تحقیقات زمینه‌یابی که آی‌بی‌ای انجام داد، معلوم شد که برنامه‌های نیایشی را بیشتر افرادی تماشا می‌کنند که تنها هستند.
نقش مذهب در زندگی روزمره سالهاست که به مثابه نقطه اشتراکی مطرح شده است.
گاتنر) ۱۹۸۴( گزارش داد که بر اساس نتایج به دست آمده از عقاید عمومی درباره برنامه‌های مذهبی، بینندگان احساس می‌کردند چنین برنامه‌هایی باید دخالت کلیسا و مذهب را در زندگی روزانه افراد توصیف کند.
این دیدگاه بعدها با دو تحقیق دیگر تایید شد.
در اواخر سال ۱۹۸۰، اکثر افراد متوجه شدند که در خصوص مذهب احساس همدلی دارند.
آن‌ها پذیرای این بودند که مذهب در جامعه، بویژه در کنار آمدن با مسائل زندگی نقشی مهم دارد.
اکثر انگلیسی‌ها احساس می‌کردند که مذهب نگرشها و رفتارهایشان را شکل می‌دهد، حتی اگر تنها در حضور و در مکانی مذهبی منعکس شده باشد.
بنابراین با توجه به رویکرد جدید به مذهب در سطوح مختلف، صاحب‌نظران علوم اجتماعی و رفتاری، بخصوص متخصصان بهداشت روانی، به رسانه‌ها و مخاطبان آن توصیه می‌کنند که مذهب را رکن اصلی فعالیتهای خود قرار دهند.
رسانه‌های گروهی نیز با توجه به موضوعات مذهبی، اهداف چندگانه‌ای را پیش رو قرار داده‌اند.
ضوابط آی تی سی برای تولید و پخش برنامه‌های مذهبی این بخش هم بر برنامه‌هایی که تحت مقوله «دین» قرار می‌گیرند و هم) در مورد مقتضی( بر برنامه‌های کلی که با موضوعات دینی سروکار دارند ناظر است.
۱- بند ۱/ ۶) د( از قانون پخش، مصوب ۱۹۹۰، مقرر می‌دارد که توجه بایسته‌ای به محتوای برنامه‌های دینی شود و بالاخص چنین برنامه‌هایی نباید شامل موارد زیر باشد: الف( هر گونه بهره‌برداری ناشایست از قابلیتها یا احساسات افرادی که این برنامه‌ها را تماشا می‌کنند؛ ب( هر گونه سوءاستفاده از باورهای دینی کسانی که به دینی خاص وابسته‌اند.
۲- باور و عمل دینی در زندگی بسیاری از افراد نقشی محوری دارد و ممکن است برانگیزاننده احساسات و شور و هیجان شدید شود.
۳- هویت گروههای دینی‌ای که در برنامه‌ها نشان داده می‌شوند باید از طریق صدا و تصویر برای تماشاگر روشن باشد.
۴- هر گونه تلاش باید صورت گیرد تا باور و عمل گروههای دینی به نحو مناسبی به نمایش درآید و برنامه‌های مربوط به این موضوع موثق و منصفانه باشند.
۵- به طور کلی برنامه‌های دینی شبکه‌های سه و چهار باید عبادت، اندیشه و عمل سنتهای اصلی دینی‌ای را که اکنون در بریتانیا وجود دارند، منعکس سازند.
این سنت‌ها عمدتا مسیحی هستند، ولی سنتهای غیرمسیحی نیز در این کشور وجود دارند.
برنامه‌های دینی‌ای که برای ناحیه‌ای خاص تولید می‌شوند باید مقتضیات دینی را در آن ناحیه رعایت کنند.
۶- در برنامه‌ها نمی‌توان چیزی را گنجاند که برای سازمانی که اهداف تماما یا عمدتا دینی دارد، پول یا سایر منابع مالی درخواست کند، مگر آن که این قسمت با شرایط بند ۸ از این قانون هماهنگ باشد.
این درخواست شامل کمک مالی جهت برنامه‌سازی می‌شود.
۷- از برنامه‌های دینی می‌توان جهت عمل بخشیدن و انتشار و بیان باورهای دینی استفاده کرد، ولی برنامه‌های دینی شبکه‌های غیر‌تخصصی را نمی‌توان برای جذب تماشاگران به فرقه دینی خاصی طراحی کرد.
همچنین از برنامه یا مواد حاشیه‌ای آن نباید از جهت بدنام کردن و زشت جلوه دادن باور دیگر مردمان استفاده شود.
۸- در مواردی که مواد منتشرشده) مثل کتاب، نوار، ویداو یا بسته نرم‌افزاری اطلاعات( که ارتباط نزدیکی با یک برنامه دارند، در معرض ملاحظه همگانی باشند.
شرایط بند ۳/ ۱۰ از قانون آی تی سی بر آن‌ها ناظر است.
این بند بیان می‌دارد که فعالیتهای نامربوط به پخش، جزوات، کتب و مجلات، یا موسیقی‌های ضبط‌شده که در حاشیه برنامه‌ها پخش می‌شوند، بر طبق مقررات قابل اجرا و نشر است: صاحب امتیاز مسئولیت محتوای هر گونه مواد ارائه‌شده را داراست.
نشر مواد مذکور با فعالیتهای نامربوط به پخش، باید از تبلیغات تجاری به وضوح قابل تشخیص باشد.
در صورتی که جهت تبلیغات تجاری تلویزیونی پرداختی صورت گرفته، یا این پرداخت تداوم داشته باشد، نشر مواد مذکور پذیرفتنی نیست.
نشر مواد جنبی نباید در درون خود برنامه صورت گیرد.
در مورد نشر مواد مربوط به کودکان و نوجوانان، باید به آن‌ها توصیه شود که پیش از هر گونه اقدام به خرید، با والدین خود مشورت کنند.
۹- آگهی‌های رادیویی- تلویزیونی که بند ۳/ ۱۰ آن‌ها را مجاز بداند، می‌توانند نشریات مجانی برای تماشاگران ارسال دارند، ولی انواع دیگری از مواد رایگان را نمی‌توانند عرضه کنند.
۱۰- پیشنهادهای مربوط به ارائه مواد جنبی برای برنامه‌های دینی باید به‌روشنی بیان دارند که هیچ گونه مراوده‌ای با تماشاگر، به‌جز انگیزش او، نخواهند داشت.
صاحب امتیاز باید خود را به نحوی قانع کند که مواد جنبی از جهت لحن و محتوا مناسب باشد.
۱۱- هر گروه دینی یا عضوی از آن‌ها طبیعتا از فضایل و روشهای تمسک به باوری دینی یا شیوه‌ای از زندگی دفاع می‌کنند؛ از این جهت، برنامه‌های دینی نباید به دنبال اقناع تماشاگران یا تأثیرگذاری در آن‌ها از طریق برانگیختن ترسشان یا انواع تمهیدات دیگر جهت بهره‌برداری نامناسب از حساسیت‌های آن‌ها باشند.
۱۲- به‌جز در تحقیقات مجاز و مشروع، برنامه‌های دینی نباید شامل مدعاهای اثبات‌ناپذیر افراد یا گروههای موجود یا مدعاهای اثبات‌ناپذیر مبنی بر تواناییهای خاص آنان باشند.
۱۳- صاحبان امتیاز) تهیه‌کنندگان( برای اطمینان از این که هیچ گونه ‌ای از باورهای دینی پیروان ادیان صورت نمی‌گیرد، باید توجه خاصی به استفاده از زبان مناسب مبذول دارند.
۱۴- بریتانیا جوامع گوناگونی را با باورها و فرهنگ‌های مختلف در بر دارد و هر یک دارای حساسیت‌های دینی خاص خویش هستند.
توجه به این نکته برای همه پخش‌کنندگان لازم است که حداقل برای پرهیز از بی‌حرمتیهای ناخواسته، از این حساسیت‌ها آگاه باشند.
برای تهیه‌کنندگان و صاحبان امتیاز تلویزیون خصوصی مفید است که از کمک هیاتهای مشورتی، که نماینده سنتهای اصلی دینی در میان مخاطبان هستند، بهره ببرند.
با تشکر از حضور شما، اول در مورد خود سریال بفرمایید.
این سریال ۲۶ قسمت است و بعضی از داستانهایش دوقسمتی است و مانند سری قبل یک گروه گزارشگر هستند که می‌روند سراغ معضلات تهران.
تفاوت در نوع درگیریهای بچه‌های جدید با بچه‌های قدیم است.
آنجا خیلی بیشتر درگیر می‌شدند و یه مقدار غیرواقعی بود.
در پشت صحنه فیلم‌های ما و کارهای گزارشی و حتی روزنامه‌ها این قدر آدمها درگیر نمی‌شوند و به چشم یک شغل به آن نگاه می‌کنند.
در سری قبل شخصیتها خیلی درگیر می‌شدند، مثلا یک شخصیتی مثل مونس توانا به دلیل شرایط روحی‌اش خیلی درگیر می‌شد و این یک کم غیرواقعی بود.
ما در این سری آدم‌هایی را گذاشتیم مثل آدمهای معمولی.
در برنامه‌های تلویزیونی که بچه‌های ما می‌گیرند، خیلی درگیر آن آدمها نمی‌شوند.
این را گذاشتیم و داریم تجربه می‌کنیم، تا به کجا برسد.
چرا درگیری کمتر شد؟
واقعیت را اگر نگاه کنید، مثل خود من، من می‌خواهم بروم و در مورد موضوعی کار کنم.
شرایط زندگی من و شرایط امروز اجازه نمی‌دهد که با آن سوژه خیلی درگیر بشوم تا جایی که تغییری در سرنوشتش ایجاد کنم.
مثلا دادگاه نوجوانی است که جرمی مرتکب شده و من به عنوان کسی که می‌خواهم تحقیق کنم و گزارش ضبط کنم می‌روم و یک گزارش می‌گیرم و به شکلی که وجود دارد می‌گیرم و می‌نویسم و می‌آورم و در یک جای دیگری استفاده می‌کنم.
من در روند آن دادگاه و سرنوشت آن نوجوان هیچ دخیل نیستم.
این واقعیت قضیه است.
ماها این‌قدر درگیر مسائل شخصی خودمان هستیم و این‌قدر زمانه ما آدمها را از هم جدا کرده که غیرمنطقی است بگوییم شخصی خودش را درگیر کرده.
کمک کردن در این جور مسائل یک مقدار بی‌معنی شده.
می‌دانید، یعنی آدمها نمی‌توانند نجاتگر باشند.
دوره قهرمان‌بازی و این حرفها گذشته.
به خاطر همین، بچه‌هایی که الان هستند دیگر درگیر مسائل نمی‌شوند از نوعی که بتوانند تغییری در وضعیت آدمها به وجود بیاورند.
این مساله‌ای را ایجاد کرده و آن این که در سری قبل دیدیم که قضیه به سمت ملودرام می‌رود، اما اینجا مسائل اجتماعی دارد غلبه پیدا می‌کند؛ اصلا می‌خواستید به این سمت کشیده شوید و یا نه؟
اتفاقی که در سری قبل افتاد و باعث شد سریال خیلی تماشاگر پیدا کند همین ملودرام بودنش بود، یعنی ما بیشتر طرف این می‌رفتیم که در احساسات تماشاگر هم تأثیر بگذاریم و هم بخندانیم و هم بگریانیم.
این دفعه من سعی کردم همه توانم را روی سوژه‌ها بگذارم و یک نگاه تازه اجتماعی داشته باشم و خیلی در قید این نباشم که سوژه حتما احساس تماشاگر را قلقلک بدهد.
اصلا ما باید حتما آن سری را کار می‌کردیم تا به این چنین نتیجه‌ای برسیم.
به خاطر همین، در این سری سوژه‌ها عمیقتر و واقعی‌تر و اجتماعی‌تر شده‌اند.
مثلا در سری قبل ما یک داستان دوقسمتی داشتیم درباره مردی که سی سال در کوهها زندگی کرده بود.
این خیلی خاص است و در پنجاه سال در هر مملکت یک مورد این جوری می‌شود.
این دو قسمت، یک سریال ۲۲ قسمتی را به خودش اختصاص می‌دهد.
در آن کار شاید این طور بشود، ولی حالا کار شاید تماشاگرش را پیدا کرده و نیازی نیست که تماشاگر پیدا کنیم و پشتک وارو بزنیم که تماشاگر جلو تلویزیون بنشیند.
تماشاگر می‌نشیند و همه هم نگاه می‌کنند.
این مسائلی که تا به حال در تلویزیون گفته نشده، تمامشان تعمدی بود و این بخش قضیه، که کار واقعی بشود، خیلی زحمت برد.
هدف شما از ارائه تیپ‌های لهجه‌دار چیست؟
در سری قبل سوژه‌ها بیشتر لهجه داشتند، اما اینجا خود شخصیتهای اصلی داستان لهجه دارند.
من این را در «روزگار جوانی» تجربه کردم و جواب داد، اما در سری قبل با این که خیلی دوست داشتم این کار را بکنم، نکردم، چون با این کار «روزگار جوانی» تداعی می‌شد.
وقتی سری قبل ساخته شد و «روزگار جوانی» یک کمی ازش فاصله گرفت و مردم کمتر به آن فکر می‌کردند، گفتیم حالا جا دارد بگذاریم.
اما گذاشتن لهجه دو تا خوبی دارد: یکی این که بازیگری که دارد بازی می‌کند و قبلا نقشهای دیگری بازی کرده و در ده تا سریال بوده، یک چیز اضافه‌تری را می‌بیند و یک مقدار از نقشهای قبلی‌اش دور می‌شود.
مثلا سعید آقاخانی خیلی سریال بازی کرده و بازیگر بسیار خوبی هم هست و دیگر هر نوع بازی بوده ازش گرفته‌اند.
من به خاطر این که از نقشهای قبلی‌اش دورش کنم و چون توانایی‌اش را هم داشت، یک کم بهش لهجه دادم.
یا سروش صحت، خواستم یک کم فاصله بگیرد از کار قبلی‌اش و دستاویز داشته باشد، بهش لهجه دادم.
آشنایی‌زدایی خواستید بکنید؟
بله، آشنایی‌زدایی شد.
لهجه‌هایی که دادم لهجه‌هایی است که هیچ کس نمی‌داند لهجه چی است؛ مثلا کرد بیجار.
همه اوایلش فکر می‌کنند رشتی است، چون کرد بیجار خیلی شبیه رشتی است.
خیلی هم تلاش کردیم واقعا فاصله بگیریم و بعد از یک مدتی- حالا زود است- مثلا چهار- پنج سال دیگر، همه لهجه کرد بیجار را می‌شناسند.
اصلا یک کلیشه‌ای داریم که من خودم یک مدتی متاثر از آن بودم: همه لهجه‌ها یا ترکی است یا اصفهانی و یا رشتی.
الان این لهجه کرد بیجار است که هیچ کس نمی‌داند.
در کنارش یک لهجه اصفهانی گذاشتیم، چون خود بازیگرمان توانایی اصفهانی صحبت کردن را دارد.
مساله دوم این است که درصد بسیار زیادی از مردمی که در تهران ساکنند شهرستانی هستند، بنابراین با شخصیتها همذات‌پنداری بیشتری می‌کنند.
اخلاقیات خاصی هست که هر لهجه‌ای آن را بروز می‌دهد؛ مثلا در «روزگار جوانی» می‌دیدیم که شخصیت احد، با این که دکتر بود، یک جاهایی ساده و دیر‌فهم می‌شد؛ و یا شخصیت مجید که اصفهانی بود، زرنگی را نشان می‌داد.
می‌خواهم بگویم که بهتر نبود این طور نمی‌شد و آن خصوصیات قالبی‌شده را در لهجه‌ها نشان نمی‌دادید؟
آیا سعی کردید این کار را نکنید؟
کاملا درست است.
این لهجه‌هایی که کلیشه شده، رشتی و ترکی و اصفهانی، روحیات این‌ها هم کلیشه شده.
آن اتفاق در «روزگار جوانی» افتاد و سعی کردیم در این سری پیش نیاید.
مثلا شخصیت مسعود که اصفهانی است، اصلا بچه زرنگی نیست و حتی یک مقدار شل و وارفته هم هست، برعکس همه اصفهانی‌ها که در فیلم‌ها دیده‌ایم.
من خودم اصفهانی هستم و برعکس این که همه فکر می‌کنند، همه اصفهانی‌ها تیز نیستند و درصد زیادی از آن‌ها اسلوموشن[ کند] هستند.
آدم‌هایی هستند که خیلی ساده‌اند.
ولی آن درصد زرنگشان، چون خیلی از آن‌ها آمدند تهران و رفتند به شهرهای دیگر، مردم شهرهای دیگر اصفهانی‌ها را از روی این تعداد می‌شناسند.
من خودم در اصفهان هستم و می‌بینم که اکثر اصفهانی‌ها اصلا آدمهای تیزی نیستند و ساده هستند و اصلا اهل زرنگ‌بازی نیستند؛ و یا کردها به نظر می‌آید خیلی خشن هستند، درست است، ولی سعید در این کار خشن نیست، فقط آدم زرنگی است، اتفاقا خیلی ساده و زودباور است و احساساتی، برعکس چیزهایی که ما از کردها می‌دانیم.
حالا که رفتیم سمت شخصیتها، شخصیتهای سری قبل را با سری جدید مقایسه می‌کنیم: شخصیتهای سری قبل خیلی با هم جفت و جور شده بودند، پاسکاریها خیلی خوب بود، چه در بازی و چه در دیالوگ و حتی در شخصیت‌پردازی.
در سری جدید چنددستی می‌بینیم؛ البته شاید به علت تازگی سریال باشد که مخاطب به آن عادت ندارد.
بعدا این درست می‌شود و یا تا آخر این قضیه می‌ماند؟
در این روزها ما اوج آن بچه‌ها را با شروع این بچه‌ها مقایسه می‌کنیم.
اگر در قسمت بیست و دوم این بچه‌ها را با بچه‌های قسمت بیست و دوم آن سری مقایسه کنیم، کار درستی کرده‌ایم.
یادم است هفت- هشت قسمت آن کار که رفت، یک نگرانی به ما دست داد که این بچه‌ها با بچه‌های «روزگار جوانی»، که خودم نوشته بودم، مقایسه می‌شدند و می‌گفتند که آن بچه‌ها خیلی با هم جفت و جور هستند و چون آنجا اوج «روزگار جوانی» بود و شروع این‌ها، این نگرانی به قدری پیش رفت که من یک شب به فکر این افتادم که یکی از بازیگرها را عوض کنم و مثلا یک شخصیت دیگری را بیاورم.
این خیلی فکر خطرناکی بود و خوشبختانه این کار را نکردم و دیدم جا افتاد.
فکر می‌کنم یک مقدار زود باشد.
یک چیز دیگر که این مساله را مضاعف کرد این بود که تعمدا قرار است که این گروه خیلی هم گروه فرهنگی و همبسته‌ای که قرار است یک کار خوب بکنند، نباشند.
این به مخاطب منتقل می‌شود؟
ما تلاشمان را کردیم.
یک مقدار زود است.
یک جاهایی، مثلا در قسمت جمعه، خودشان به این کم‌فرهنگی خودشان معترض می‌شوند.
مثلا یک جا سعید آقاخانی می‌گوید: «بابا، ما که این قدر تو سر و کله هم می‌زنیم و همیشه داریم شوخی می‌کنیم، چه‌طور می‌تونیم کار فرهنگی کنیم!»
این‌ها یک مقداری می‌تواند به تماشاگر بفهماند که این قضیه تعمدی است.
چون الان ادبیات جوانهای ما این جوری است.
از اعتراضات خیلی زیادی که به کار می‌شود، و من فکر می‌کنم زیاد درست نیست، این است که آقا، چرا این‌ها همدیگر را با «هوی» صدا می‌کنند.
من فکر می‌کنم که اگرچه این غلط است و خوب نیست و کاش همه همدیگر را با اسم آقا و خانم صدا می‌زدند، اگر ما بخواهیم یک دید واقع‌گرا داشته باشیم، باید این‌ها آن ادبیات را داشته باشند، و چه‌بسا ادبیات محاوره‌ای جوانهای ما در بیرون از این سریال غیر‌مودبانه‌تر باشد، و تا جایی که پخش به ما اجازه داد، ما این کار را کردیم.
مردم در این سالها عادت کرده‌اند که همه شخصیت‌هایی که در تلویزیون حرف می‌زنند مودب باشند.
کلیشه این جوری است که آدمها باید خوب حرف بزنند، ولی حالا نمی‌توانند بپذیرند.
این کار می‌خواهد بگوید که آدمها این جوری حرف می‌زنند و یک فکری باید کرد تا این جوری حرف نزنند.
اگر دید واقعی بخواهیم داشته باشیم، این است.
از بحث شخصیتها نگذریم.
در سری قبل شخصیتی داشتیم به نام مونس که با داشتن یک سری کاستی‌های شخصیتی، در پیشبرد داستان خیلی کمک می‌کرد.
در این سری او نیست.
شما در این سری چه چیز را جایگزین این شخصیت کردید؟
آیا اصلا دارید؟
بعد از این که سریال را به من پیشنهاد دادند که ادامه بدهم، من اصلا راغب نبودم، به علت این که تماشاگر خیلی تعقیب کرده بود که چه شد، و این‌ها گفتند بیا بساز، و من بسختی قبول کردم، چون نود درصد کارهایی که ادامه پیدا می‌کند، خراب می‌شود و برای همه عادی می‌شود و خیلی سخت است کار را ادامه بدهیم.
یک راه این بود که همان بچه‌ها را می‌آوردیم و با همانها کار می‌کردیم.
این چرا راه اشتباهی است؟
وقتی من شروع کردم به نوشتن، برای هر کدام از آن‌ها یک داستان نو در نظر گرفتم که در ۲۶ قسمت و یا ۲۲ قسمت به سر می‌رسید.
مثل یک ساختمانی است که شما برای ۲۲ طبقه برنامه‌ریزی می‌کنند و بعد بگویند آقا، ساختمان قشنگی شده، ۲۲ تا دیگر رویش بساز!
مطمئنا ساختمان فرو‌می‌ریزد.
سریال این جوری خیلی داشتیم.
پس من نباید آن‌ها را می‌آوردم، یک جور نارو زدن به تماشاگر بود، اگر من همان آدمها را می‌آوردم، چون داستان آن‌ها تمام شده بود.
تصور کن که اگر ما مثلا بعد از این که مونس و رفیع دیگر قضیه‌شان حل شد و به جایی نرسیدند، می‌خواستیم داستان را ادامه بدهیم، باید یک داستان جدید برای رفیع می‌ساختیم و یکی هم برای مونس، که این یک تقلب بود، به نظر من، یعنی تماشاگر می‌فهمید که دارند کشش می‌دهند.
آن بچه‌ها را نمی‌توانستیم بیاوریم.
راه دوم این بود که آدم‌هایی را بیاوریم شبیه همان آدمها، یعنی جایگزین کنیم.
این آدمهای جدید در بهترین حالتهایشان باز یک بار قبلا ارائه شده بودند؛ یعنی ما اگر شخصیتی را می‌آوردیم که جای مونس باشد، می‌گفتند که آقا، آن خوبش بود دیگر؛ مردم با همین نقصها عادت کرده بودند.
این راه دومش بود که ما یک آدم دیگری بیاوریم که جای مونس بازی کند و با یک اسم دیگر؛ یعنی یک سری آدمهای جدید و یک سری معضلات جدید.
این اتفاق افتاده؟
تلاش کردیم که این آدمها دور باشند؛ مثلا آن سری یک شخصیت اصلی دارد، یک دختر خیلی حساس، که مشکلات روانی دارد و همین باعث می‌شود برود دنبال مسائل دیگر.
اتفاقا شخصیت زنی که داشتیم آدمی است که ۱۸۰ درجه با آن یکی فرق دارد؛ یعنی بسیار خونسرد و معمولی است و اصلا خاص نیست.
با بازیگر صحبت کردم و گفتم باید معمولی بازی کنی.
معمولی بازی کردن از خاص بازی کردن خیلی سخت‌تر است.
به خاطر همان به چشم نمی‌آید.
و قرار هم نیست به چشم بیاید و برجسته شود.
یا مثلا تهیه‌کننده که آدم پرهیبتی مثل فرامرز صدیقی داشتیم و الان یک آدم گذاشتیم؛ کسی که حتی از سطح خود بچه‌ها هم پایین‌تر است: یک نگاه واقعی به تهیه‌کننده‌ها.
در سریال قبلی دو شخصیت بسیار همدردی‌برانگیز داشتیم: مونس توانا و رفیع، که این باعث جذب و همذات‌پنداری مخاطب می‌شد.
ولی در سری جدید فکر می‌کنم قرار است این احساس تقسیم بشود.
این تعداد مخاطبان را کم نمی‌کند؟
اگر جاهای دیگری تلافی بشود، نه.
طبق آمار، بیننده‌های ما در این سری خیلی بیشتر از سری قبلند.
مخاطبان قسمت دوم سری قبلی‌مان شاید سی درصد قسمت دوم این سری بودند و در مورد قسمت سوم که تفاوت بیشتر است.
تعمدا این طور شد و اتفاقا آن نوع نوشتن خیلی راحت‌تر است که دو تا شخصیت اصلی باشند و بقیه در حاشیه.
حالا اگر بخواهیم تقسیم کنیم که همه به یک اندازه حضور داشته باشند، خیلی سخت است.
ولی تعمدا این کار را کردیم، باز به خاطر نگاه واقع‌بینانه‌تر.
بشدت می‌ترسیدیم رابطه عشقی بگذاریم، چرا؟
چون در رابطه عشقی دو حالت وجود دارد و آخرش یا دو طرف به هم می‌رسند و یا از هم جدا می‌شوند.
اگر به هم برسند، مثل همه سریال‌های بعد از انقلاب است، و اگر به هم نرسند، تکرار سری قبل است.
پس رابطه عشقی را گذاشتیم کنار و اتفاقا از یک رابطه ضدعشقی شروع کردیم؛ یعنی یک آدم زنش را طلاق داده و یک بچه‌ای این وسط است و احتمالا خط اصلی داستان ما تا آخر همین بچه است و یک جاهایی برجسته می‌شود و معضلاتی برای آینده داستان این بچه به وجود می‌آید.
تعمدا هیچ کس را قهرمان اصلی نکردیم، همین بچه‌ها هستند.
حالا ممکن است در یک قسمت یکی از این‌ها خیلی همدردی‌برانگیز باشد.
مثلا در قسمت سوم آن آبادانی.
یک قسمت اصلا سروش صحت به چشم نمی‌آید و سعید آقاخانی برجسته‌تر می‌شود، و برعکس.
از کارهای دیگری که کردیم این بود که هیچ کدام را مثبت و قهرمان نکردیم.
در هر قسمت یک آدمی برجسته می‌شود، اما حتما مثبت مثبت نیست، حتما یک اشتباهی می‌کند.
این آدمها، آدمهای سری جدید، به هیچ وجه خوب نیستند و بد نیستند و نمی‌توانیم قضاوت کنیم این خوب است یا بد.
در سری قبل ما محسن را داشتیم که بد و شیرین بود و رفیع را داشتیم که خوب و روشنفکر بود، ولی اینجا نه، همه یک مقدار شبیه هم هستند.
تجربه‌ای است که نمی‌دانم چقدر جواب می‌دهد.
در مورد ایرانمنش صحبت داریم.
ایرانمنش را همه به عنوان بازیگری می‌شناسند که فیلم‌های دفاع مقدس کار کرده و‌لا‌غیر، با تیپ ثابت خودش: یک بسیجی نترس و قهرمان دفاع مقدس.
حالا می‌بینیم که اینجا از آن تیپ خودش آمده بیرون و یک چیز دیگر است و حالا بیننده باید به این عادت بکند.
چرا به سمت ایرانمنش رفتید؟
دو تا علت دارد: یکی از سختیهای حرفه ما مقوله‌ای است به نام بازیگر.
بازیگر تنها کسی است که در کار قابل تعویض نیست و بسیاری از بازیگرها متأسفانه همین که کار تا یک جایی پیش رفت که مطمئن شدند دیگر نمی‌شود عوضشان کرد، یک گروه چهل- پنجاه‌نفری را روی انگشتشان می‌چرخانند، و هیچ قانونی متأسفانه در مملکت نیست که جلوی بازیگر را بگیرد.
بیشترین حقوق را بازیگر می‌گیرد- هرچند زحمت زیادی هم می‌کشد- و نازپرورده‌ترین آدم گروه است.
بازیگر خوب داریم و بازیگر بد هم داریم.
من در انتخاب اولم آدم‌هایی را جمع کردم که مطمئن بودم از لحاظ اخلاقی یک سر سوزن هم اذیت نمی‌کنند، و الان می‌توانم ادعا کنم که هیچ سریالی نشده که بازیگرانش این‌قدر راحت باشند و آزار نرسانند.
انتخاب ایرانمنش صرفا به لحاظ اخلاقی بود؟
نه، این یک علت است.
علت دوم این است که من یک کاری از ایرانمنش دیدم به نام «گالری ۹» که شبکه تهران می‌داد و نقش یک کرمانی را بازی می‌کرد که مأمور آگاهی بود و بسیار شیرین بازی کرد و همه آن بازی‌اش را به حساب می‌گذارند.
اصلا ربطی به جنگ نداشت و یک مقدار کمیک بود.
این به من اطمینان داد که می‌تواند به این عرصه بیاید.
سوم این که این آدم اگرچه فیلمهای دفاع مقدس خیلی بازی کرده بود، ولی در این تیپ کلیشه نبود.
من خیلی دوست داشتم که بازیگرهایم را هیچ کس نشناسد؛ یعنی اکثرشان تازه‌کار باشند.
ولی اگر تازه‌کار می‌بردیم، دچار مشکل می‌شدیم، چون کار با آن‌ها زمان زیادی می‌برد.
آمدیم از یک سری بازیگر استفاده کردیم که محبوب تماشاگر باشند؛ هر‌چند بعضی‌شان مثل ایرانمنش برای تماشاگر تلویزیونی ستاره نیست و خیلی‌ها شاید نتوانند این تیپ جدیدش را در مقابل تیپ قبلی‌اش بپذیرند.
گفتید که ایرانمنش حتی به عنوان رایس تشکیلات در شهر، پایین‌تر از بقیه بچه‌ها دیده می‌شود؛ من فکر می‌کنم به خاطر همین ارتباط برقرار نکردن با ایرانمنش باشد؛ شما این طور فکر نمی‌کنید؟
نه، به خاطر این است که ایرانمنش در واقع یک کارهایی در شخصیتش انجام می‌دهد.
ببینید معرفی این آدم چه جوری است: یک آدمی است که در اتوبان دارد رانندگی می‌کند و روزنامه می‌خواند و با تلفن همراه صحبت می‌کند و بنزین تمام می‌کند و سر جلسه امتحان تقلب می‌کند.
اگر ما می‌خواستیم یک تهیه‌کننده‌ای که مردم در ذهنشان دارند بگذاریم، چون از دور ما را می‌شناسند، نمی‌شد.
اتفاقا ما در معرفی تکلیف خودمان را مشخص کردیم.
آدمی است که قرار است منفی نباشد، ولی خیلی مقید به مقررات است و دیسیپلین اجتماعی.
در معرفی‌اش هم گفتیم.
برای خیلی‌ها تصور این حالت خیلی مشکل است که رایس این جمع فرهنگی این جوری باشد.
من دقیقا می‌گویم خیلی از رایسه‌ای فرهنگی ما این جوری هستند، اگر نگاه واقع‌بینانه‌تری داشته باشیم، و این ریسک است، چون خیلی‌ها دارند با آن کلیشه‌ها کار می‌کنند.
می‌گویند چه جوری است که تهیه‌کننده خودش دارد تقلب می‌کند!
بنده تهیه‌کننده هزار بار سر جلسه امتحان تقلب کرده‌ام و آخر هم نتوانستم مدرکم را بگیرم.
پس اگر بخواهیم واقعیت را نگاه کنیم، چیز دیگری است، نمونه‌اش خود من.
تماشاگر با این‌ها مشکل دارد، ولی من مطمئنم که بعد از چند قسمت می‌پذیرد.
عادت می‌کند.
نه، اگر یادتان باشد، در سری قبل مردم با شخصیت امیرحسین صدیق در دو- سه قسمت مشکل داشتند.
مجری یک برنامه این‌قدر شوخ و دودوزه‌باز و کلک، بعد تبدیل شد به محبوبترین شخصیت.
حتی ما نگران شدیم، نکند تبدیل شود به آدمی که مردم از او بدشان بیاید.
بعد دیدیم که نه، اتفاقا برعکس شد.
این تجربه‌ای بود که ممکن است جواب بدهد و یا ندهد.
مقوله‌ای که در برنامه‌سازی ما مد شده این است که به علل مختلف می‌روند یک بازیگر خاص که به نقش می‌خورد، انتخاب می‌کنند و با گریم یک بلایی به سرش می‌آورند و روی او کار می‌کنند، با طراحی لباس و… به هر حال از او استفاده می‌کنند.
یک چنین قضیه‌ای اینجا احساس می‌شود؛ مثل حضور نیما رئی‌س.
نیما رئی‌س با بچه‌اش که همراهش هست و آن اتفاقی که برایش افتاده و پیش‌بینیهایی که نویسنده برایش کرده، یک‌جوری برای این نقش ضعیف است.
آدم احساس می‌کند سنش باید بیشتر باشد.
این قضیه به چه شکلی است؟
من یکی از اولین انتخابهایم نیما رئی‌س بود، چون در تااتر دیده بودمش.
نیما رئی‌س در تااتر بازیگر بسیار قوی‌ای است و شکی هم در این نیست.
در تااتر خیلی خیلی خوب بود و بر اساس چیزی که گفتم، سعی کردم از بازیگرهای ناآشنا استفاده کنم که یکی از این‌ها نیما رئی‌س بود.
از لحاظ بازی از او مطمئن بودم و از لحاظ شخصیتی هم موقع نوشتن به او فکر می‌کردم و اصلا برای او نوشتم.
حتی روی این حالت اسم بچه‌اش را گذاشتیم نیما؛ یعنی اسم خودش را گذاشتم، که یک‌جوری با بچه‌اش جور دربیاید.
از لحاظ این که گریمش چرا آن طوری است، موقعی که ما نیما رئی‌س را خواستیم، موهایش خیلی کوتاه بود.
ولی آن نیمایی که من در فیلم می‌دیدم، باید موهایش خیلی بلند و خشک باشد و مثل شخصیت خودش خشک و انعطاف‌ناپذیر و یک مقدار تلخ‌تر از بقیه.
دیدیم که آن موهای کوتاه جواب نمی‌دهد و اتفاقا او را آرام نشان می‌دهد.
تست گریمش خیلی طول کشید.
بعد از این که سه روز با یک گریم ازش فیلم گرفتیم، کار را تعطیل کردیم و سه روز اول را دوباره با گریمی دیگر گرفتیم.
به خاطر موهای نیما رئی‌س چهار روز کار عقب افتاد.
ولی فکر می‌کنم حالا این موها، خیلی موی زیادی هم نیست.
فقط جلویش را گذاشتم تا وسط سرش.
این خشک بودن را همیشه در موهایش می‌بینید.
اگرچه خیلی از بچه‌ها می‌گویند موهایش را بریزیم.
یعنی اینجا نیما رئی‌س باز کم‌سن احساس می‌شود و گریم به شما کمکی نکرده است؟
نمی‌دانم.
شاید من این حس را ندارم و احساس می‌کنم در این بچه‌ها کسی که خوب در آمده، نیما رئی‌س است و یک‌جوری هم سعید، بقیه هنوز در نیامده‌اند.
البته چیزی که من دارم می‌گویم بر اساس ۱۶ قسمتی است که رج زدیم و چیزی که شما می‌گویید بر اساس سه- چهار قسمتی است که دیده‌اید.
ولی مطمئنم که آدم برجسته، این کار نیما رئی‌س است؛ و باز هنوز نمی‌توانم بگویم چی می‌شود.
من که دارم می‌گویم که ممکن است بگذرد و خوب بشود یا نشود.
و اتفاقا نیما رئی‌س جزو آن سطح پایینها بشود.
پیش‌بینیهایی که آدم می‌کند معلوم نیست؛ ولی مردم یک جور دیگر فکر می‌کنند.
این کار در مورد معضلات اجتماعی است.
در جامعه ما معضلات زیادی هست که خط قرمزی در بخشهای رسانه‌ای برایش قائل می‌شوند.
این خط قرمزها برای شما به صورت تجویزی بود یا خودتان اعمال کردید؟
و از چه چیزهایی بود؟
نه، این خط قرمزها را تهیه‌کنندگان بیشتر برای خودشان قائلند؛ چون بحث پول است دیگر!
من می‌آیم یک چیزی می‌سازم و می‌ترسم و آن تهیه‌کننده می‌ترسد و ریسک نمی‌کند.
هیچ قانون نوشته‌شده‌ای در سازمان صداوسیما نداریم که بگوید آقا سراغ این موضوع نباید بروید.
ما در این سریال خیلی حاشیه‌ای سراغ ایدز رفتیم؛ سراغ فقر رفتیم.
در این سری یک جورهایی سراغ فساد رفتیم.
سراغ چیزهایی که تا حالا گفته نشده رفتیم.
ما روی موضوع انگشت گذاشتیم و هیچ کس به ما نگفته چرا این کار را کردی؛ ممکن است در مرحله‌ای که می‌خواهید کار را پخش کنید، ایراد بگیرند.
من معتقدم ۹۰ درصد به دلیل ترس سازندگان است.
به خاطر این که این نوع کار کردن دردسر دارد.
اولا شما وقتی سراغ موضوعی مثل فقر می‌روید، حتما باید جایی بروید که محله‌ای فقیرنشین باشد و دیگر شما نمی‌توانید در یک آپارتمان بنشینید و در سه روز پنجاه دقیقه پر کنید و پول حسابی بگیرید.
تهیه‌کننده هم که مریض نیست؛ می‌آید کاری می‌گیرد در یک آپارتمان و با چهار تا آدم و لباس شیک و می‌رود یک پول هنگفت به جیب می‌زند و این به دلیل خط قرمزهایی است که خود ما در واقع قائل می‌شویم.
سازمان خط قرمز کشیده و همه هم به خط قرمزهای سازمان واقفند؛ ولی نه در آن حدی که در تصور اذهان هست.
مثلا در قسمت سوم سریال جاهایی که هر کس این کار را قبل از پخش دید، گفت: پخش نمی‌شود.
ولی پخش شد، بدون هیچ کم و کسری.
شاید فقط یکی- دو دیالوگ تغییر کرد.
قسمت سوم که درباره آبادانی، درباره مجروح شیمیایی، درباره تعویض مدیران و درباره بیکاری بود، از فقر گفت و یک‌جوری خیلی کنایه‌ای از فساد گفت.
اتفاقا یکی از بهترین قسمتهایی که ما تا الان دیده‌ایم، همین قسمت سوم بود.
از سری‌های قبل خیلی موفق‌تر بود.
الان قصه‌های جلوی دوربین در شهر بچه‌ها را تلافی می‌کند.
درسته، تلافی می‌کند.
قسمت سوم خیلی تأثیرگذار بود، خیلی گسترده و حرفش خیلی قشنگ بود و به دل می‌نشست.
خیلی امروزی و محسوس بود و ریتم کار خیلی خوب بود و پردازش داستان هم همین طور.
همه این‌ها خیلی خوب بود، تا آخر تماشاگر را می‌گرفت.
قسمت چهارم برعکس شد.
خیلی خوب شروع شد.
مثل این که اتفاق افتاده بود.
یک نفر می‌رود خواستگاری و هفت‌تیر می‌کشد و یکی را می‌کشد.
شروع کار خیلی خوب بود.
از آن جایی که پیرمرد می‌بخشد و پسر می‌آید و پشیمان می‌شود و به قبرستان می‌رود، فضای ناتورالیستی شکسته می‌شود.
تماشاگر توقع داشت که آن فضای خشک و زننده بماند.
این سوژه و یک سوژه دیگر تنها سوژه‌ای است که مفهوم و حرفی که می‌زند ریتم کندی دارد و اسم کار عشق است.
این را هم بگویم که در یک قسمت سریال، برای اولین بار، این همه کلمه عشق به کار می‌رود.
ببینید وقتی داریم در مورد عشق صحبت می‌کنیم، نمی‌توانیم آن ریتم تند قسمت سوم را داشته باشیم.
تماشاگر عادت کرده آن ریتم تند را- منظورم ریتم تند نیست.
آن فضای گزندگی قابل پیش‌بینی می‌شود.
این قصه اگر در یک سریال دیگری بود، ممکن بود نتوان هیچ ایرادی بهش گرفت؛ هیچ ایرادی که نه، از این نگاه که تو نگاه می‌کنی، قشنگی این سوژه یک حرف بود؛ چیزی که سالها و مدتهاست در ذهن ماست.
تصوری که از عشق برای ما ایرانی‌ها مانده است، یک چیز اندوهگین و هر وقت کلمه عشق را می‌گوییم، یاد اندوه می‌افتیم؛ در حالی که اصلا این جور نیست و عشق واقعی اتفاقا خیلی شاد و…
حرفی که پیرمرد می‌زد و تمام این قصه می‌رسید به نقطه‌ای که یک جمله گفته بشود که می‌گوید: آقا، عشق آدم را نمی‌کشد، عشق آدم را زنده می‌کند.
حالا چرا این‌قدر خشن بود؟
حالا تو فکر کن که شغل پیرمرد عمدا جگرفروشی بود و جگر را پاره‌پاره می‌کرد و با چاقو و آتش سروکار داشت.
این کنتراست عمدی بود.
چهره پیرمرد چهره آدمی خشن و کم‌حرف بود.
هیچ کس، تصور این که این آدم بتواند عشق را بفهمد، ندارد.
معمولا کسانی که درباره عشق حرف می‌زنند، آدم‌هایی بودند با موهای بلند، چهره‌ای متین و سفید و روحانی و یک جور کلیشه.
این که این پیرمرد قهوه‌چی است و هیچ چیز نمی‌داند و جگر خرد می‌کند و یک بچه هم دارد، خوب می‌داند عشق یعنی چه.
ولی اعضای گروه در شهر که ادعای فرهنگی دارند، در بحثی که بین مانی کسراییان و یکی دیگر از بچه‌های گروه در شهر رخ می‌دهد، نمی‌فهمند چیست؟
بچه‌ای از پدرش می‌پرسد، نمی‌داند عشق چیست!
آن سه تا سرباز نمی‌دانند و آن پسر که به خاطر دختر رفته آدم کشته!
یعنی هیچ کس نمی‌داند عشق چیست و تنها پیرمرد است که می‌داند.
اسم قهوه‌خانه را خودتان انتخاب کرده بودید؟
خوب بود.
خودم انتخاب کرده بودم.
اسم خوبی بود.
یعنی باز تأکیدی به عرفان آن بابا دارد.
حالا مقداری از فضای «داستان یک شهر» بیاییم بیرون و وارد بحث سریال‌سازی خانوادگی تلویزیون بشویم.
ما داریم می‌بینیم که مدتی است سریال‌های ایرانی یک سری ملودرام‌های بی‌سروته‌شده، فضایی شیک و لوکس.
تصور می‌کنند که همه چیز در نهایت خوب تمام می‌شود و همه مشکلات در روابط در آخر سروتهش هم می‌آید و آخر با یک جشن قضیه تمام می‌شود.
در کارهای شما و در نوشته‌های شما این فضا دیده نمی‌شود.
اتفاقا خیلی هم خوب است و ما می‌خواهیم به آن برسیم.
برای مثال، در سری قبل «داستان یک شهر»، آخرش شاهد پایانی ناخوشایند و اندوهناک بودیم.
چه توضیحی برایش دارید و چه‌طور می‌توانید این قضیه را تفهیم کنید؟
اتفاقا من فکر می‌کنم که در چند سال آینده، پایان همه سریال‌ها، شروع می‌شود به تلخ شدن.
امید دارم این تلخ شدن به خاطر پز دادن و ادای روشنفکری نباشد.
مثل همه پایان تئاتر ما که همه‌اش تلخ است.
معضلی که الان وجود دارد، ترس از این است که هیچ قانون مکتوبی در سازمان صداوسیما وجود ندارد که اگر داستانی پایانش تلخ باشد، من اسمش را تلخ نمی‌گذارم، واقعی باشد.
اگر داستانی پایانش واقعی باشد، من تا به حال هیچ قانونی را نخواندم که بگوید، آقا پخش نمی‌شود.
ولی این از ممیزیهاست که خود ما و خود سازندگان برای خودشان تصور می‌کنند، که اگر در پایان قصه این دو تا به هم نرسند، اول تماشاگران دوست ندارند و بعد سازمان پخش نمی‌کند.
ولی این اتفاق افتاد، در کار قبلی من و پخش شد.
اتفاقا تماشاگر راضی‌تر بود و همیشه دیده بود که به هم می‌رسند.
این به هم رسیدن به شرطی مثبت و خوب است که تبدیل نشود به ادا.
برای این که تو فقط تماشاگر را ناامید نکنی و منطقی برسی به آن نقطه تلخ و واقعی و بگویی آقا این شرایط وجود دارد و در این شرایط این دو تا آدم….
به نظر من، حرفی که در نرسیدن مونس و رفیع وجود داشت، خیلی حرف قشنگتری بود تا این دو تا به همدیگر برسند.
آقا این دو تا هم از اول دو تا آدم مجزا، دو تا ریتم متفاوت داشتند و حتما اگر آخر این دو تا با هم ازدواج می‌کردند و همه چیز به خیر و خوشی تمام می‌شد، بدآموزترین حرف را ما زده بودیم.
اتفاقا نکته جالب اینجا بود که اگر این‌ها به هم می‌رسیدند، تماشاگر ناراحت می‌شد و آزرده می‌شد و اتفاقا با نرسیدن این‌ها به هم تماشاگر نفس گرفت.
حالا سریال‌های دیگر چرا این جوری است.
به خاطر این که برای واقعی شدن پایان، و تلخ شدن آن باید یک سری شرایط را کنار هم بچینیم.
یعنی در فیلمنامه باید یک سری شرایط را بچینیم و آن را از مسیر کلیشه‌ای خارج کنیم تا به مسیری غیرکلیشه‌ای برسیم.
مسیر کلیشه‌ای که ما بارها تجربه کردیم و جواب داده است.
این که این دو نفر به هم می‌رسند، خوب تمام می‌شود و این را همه می‌دانند که قسمت آخر، فلان سکانس چی بگذارند.
حتما یک صحنه داریم که در آن دختر و پسر می‌روند و گل می‌خرند؛ حتما سکانسی داریم که با هم حرف‌های‌شان را می‌زنند و بعد هم مثلا با هم ازدواج می‌کنند.
نکته خیلی خوبی گفتید که اگر بخواهم بشکافم این است که در واقع، خود پایان خوش را رد نمی‌کنی.
نه.
یعنی رسیدن به آن پایان خوش اشتباه است و چیدن آن منطقها اشتباه است که باعث می‌شود پایان خوش را خوشایند بکند؟
ببینید ما در سری قبل قسمتی داشتیم که خوش‌فرجام بود.
قسمتی که پیرمرد و پیرزن با هم ازدواج می‌کنند که سوژه واقعی است.
رفتند اداره ثبت و به‌شان گفتند که آقا شما عقدکرده نیستید، بعد از کلی نوه و نتیجه و پسر و فلان….
این‌ها عقد کردند و کار با خوبی و خوشی تمام می‌شود.
اگر در آن قصه، پیرمرد و پیرزن با هم ازدواج نمی‌کردند خیلی زشت بود؛ یعنی همه می‌خندیدند و می‌گفتند: آقا این چه پایانی است.
در آن مورد لازم بود که قصه خوش‌فرجام باشد.
اصلا به این معنی نیست که همه قصه‌ها باید تلخ بشود.
موقعی سراغ سوژه‌ای به نام فقر می‌روید، بزرگترین خیانت این است که آخر سر فقیرها پولدار شوند، گنج قارون بشود و یا اگر سراغ مساله‌ای مثل اعتیاد می‌روی، بزرگترین خیانت این است که آن معتاد را با دو روز به تخت بستن، ترکش دادند؛ این یعنی چه؟
یعنی با خیال راحت بروم شش سال هروئین بکشم و دو‌روزه ترک کنم.
پس چقدر هروئین خوب است!
ظاهرا فکر می‌کنیم این قصه‌ها آموزنده است.
اتفاقا آخر این قصه‌ها خیلی آزاردهنده است و خیلی تأثیر منفی می‌گذارد.
تو فکر کن زن و شوهری که در بحران ازدواج هستند، در سریال بعد از دو تا صحبت پدرانه این و آن با هم ازدواج می‌کنند و خیلی‌ها ممکن است تحت تأثیر قرار بگیرند و دوباره زندگی‌شان را شروع کنند و کاشکی این خیلی‌ها هم اصلا شروع نکنند که یک ماه بعد دوباره طلاق بگیرند.
اتفاقا این خوب است؛ هم سؤال است هم پیشنهاد.
این که یک سری سنتهای نامتعارف اجتماعی را نشان دادید.
مثل این که می‌گویند: تو با پیراهن سفید آمدی به خانه من و باید با پیراهن سفید هم بیایی بیرون.
این به نظر من اشتباه است.
زوجی که نمی‌توانند با هم زندگی کنند، باید جدا شوند؛ قبل از این که حتی بچه‌دار بشوند.
روی این قضیه کار کرده‌اید؟
در قسمت دوازدهم سریال زن و شوهری هستند که در دادگاه خیلی راحت از هم جدا می‌شوند.
یعنی می‌گویند: تا ما بچه‌دار نشدیم باید جدا بشویم.
خیلی منطقی از هم جدا می‌شوند و گروه در شهر خیلی برایشان عجیب است که چرا این دو تا باید از هم جدا بشوند و مجبورند به زندگی کردن و یک‌جوری معلوم می‌شود که این دو تا مجبور به متارکه بوده‌اند.
نه تشویق مردم به طلاق، بلکه خیلی خانواده‌ها هستند که دارند در کنار هم زندگی می‌کنند ولی زندگی نکردنشان سودمندتر است و هر کدام از این‌ها می‌توانند بروند با یک آدم دیگر زندگی کنند و خوشبخت بشوند.
نه این که صاحب چهار تا بچه بشوند و…
در واقع با تبلیغ پذیرفتن واقعیت.
همیشه در سریالها پدرها مثبت بوده‌اند و پسرها خام و نپخته.
در قسمت دوم سریال پدر ناپخته است و پسر…
قسمتی که جمعه پخش می‌شود و هفته بعدش، باز همین معضل است که یک جا این کلیشه را بشکنی؛ یعنی این سریال اگر بتواند این کلیشه‌ها را بشکند، خیلی کار موفقی کرده، حالا بقیه‌اش بماند.
باید سریال ساخته بشود برای شکستن کلیشه تا مردم ذهنشان عوض بشود.
مردم هم حتی اگر بخواهی یک چیز غیرکلیشه نشان بدهی، بدشان می‌آید.
چون عادت کرده‌اند پدرها همیشه خوب باشند و پسرها همیشه بد.
متوجه هستید؟
در مورد سؤالتان، من علت اصلی را سازنده‌ها می‌دانم و علت دوم را سیستم.
این که سیستم برایش یک جورهایی پر کردن آنتن خیلی مهم بود و بعد کیفیت.
الان سیستم دارد تغییر می‌کند که کیفیت را بیاورد اول و پر کردن آنتن را در رتبه بعدی.
این خیلی چیزها دارد.
این است که دنیا به ما می‌خندد که ما پنجاه دقیقه برنامه تلویزیونی را در دو روز پر کردیم.
فکر کنید آن برنامه دو میلیون بیننده داشته و دو میلیون تا پنجاه دقیقه برایش وقت گذاشتن چه رقمی می‌شود.
ولی این برنامه در دو روز ساخته شده و این یعنی بزرگترین خیانتها.
در سیستم ما تا الان امتیاز به حساب آمده می‌آمده.
من فکر نمی‌کنم هیچ کشوری در دنیا سرعت سریال‌سازی ایران را داشته باشد.
همین «داستان یک شهر» زمانی که برایش دادند، برای ساخت یک قسمتش هفت- هشت روز وقت هست و یک تیم چهل‌نفره هشت ماه باید هر روز صبح ساعت شش از خانه‌شان بزنند بیرون و ساعت ده- یازده برسند به خانه‌هایشان تا نهایتا یک سریال ساخته بشود.
در حالی که این‌ها آدم هستند و اگر این هشت ماه، پانزده ماه بود چقدر کار بهتر می‌شد.
برای همین، سازنده‌ها یک جورهایی ممکن است حق داشته باشند.
خطر نمی‌کنند که بروند بگویند آقا این کار ما بیست روز وقت می‌خواهد برای یک قسمتش.
چه جوری برای یک کار سینمایی نوددقیقه‌ای، با تعداد بسیار محدودی تماشاگر) در مقابل تلویزیون( دو- سه ماه طول می‌کشد؛ ولی یک سریال ۲۶ قسمتی را می‌گویند در سه ماه جمع کنید.
این یعنی توهین به مخاطب، توهین به سازنده و یک جور راهی است که به اشتباه می‌رود.
به نظر من، سریال‌سازی در ایران بیشتر از سینما وقت می‌خواهد.
چون سینما خیلی حرفه‌ای است و همه چیز ضوابط خودش را دارد؛ ولی در تلویزیون نه.
این یکی از بحرانهایی است که وجود دارد و تا امروز هم حل نشده.
شخصیتی مثل توانا کلیشه‌ای بود و آن کلیشه نوع پوشش سر تا پا سفید و عقاید و حالات عرفانی مد روز بود و این که همیشه برای همذات‌پنداری با معضلات اجتماعی می‌رفت به داخل سرداب و کنج عزلت.
ولی من انتظارم از سریال قبلی این بود که در واقع با دیدن معضلات اجتماعی، این مونس توانا به این نتیجه برسد که کمتر به کنج عزلت برود.
انتظار داشتم در این سریال به نوعی در شخصیت مونس توانا استحاله‌ای شود و آن کلیشه قبلی شکسته شود.
حالا چیزی اصلا مد نظرتان نبوده؟
در همان سریال، مونس سیری نزولی داشت.
یعنی مونسی که اولش شاعر اکتیو بود، هر‌چه به پایان می‌رسیدیم این آدم سرخورده‌تر می‌شد؛ چون آدم منطقی‌ای نبود.
چون اصلا فکر نمی‌کرد.
همه‌اش احساسات بود.
ببینید، شخصیت رفیع بتدریج پخته‌تر شد ولی مونس منفی‌تر شد.
تماشاگر یک جا از مونس آزار می‌دید.
یعنی این که این آدم عملا باید به جایی می‌رسید که بچه‌ها بهش می‌گفتند: بابا تو دیوانه‌ای؛ تو اصلا نمی‌توانی زندگی کنی.
من معتقدم که این قضیه استحاله یک مقدار کتابی است و ممکن است در داستانها و رمان‌ها اتفاق بیفتد، ولی آدم در طول شش ماه نه، بعید می‌دانم.
با این شرایط، باید استحاله‌ای در دلش پیش بیاید.
باز از آن کلیشه‌هاست که آدم ناپخته‌ای داریم که ته سریال پخته است.
اگر این جوری بود، خیلی از آدمها که درگیر مسائل اجتماعی بودند، آخرش باید خیلی آدمهای پخته‌ای می‌شدند، در حالی که آخرش برعکس می‌شود و به یک جور بی‌خیالی می‌رسند.
نه، منظورم این نیست.
چون این درد تاریخی ماست.
چون در مقابل معضلات اجتماعی همیشه عرفانی عمل کرده‌ایم و همیشه عرفان و انزوا را برگزیدیم.
اگر ما به فرهنگ‌سازی فکر می‌کردیم، درواقع می‌خواستیم یک جوری با این فرهنگ مبارزه کنیم.
باید این چنبره شکسته می‌شد و این اتفاق نیفتاد؟
اتفاقی که در آن سری افتاد، این بود که این آدم یک سری چیزهایش- مثلا، این آدم از قسمت اول تا پانزدهم با خودش حرف می‌زد؛ از پانزدهم تا هجدهم خیلی کم، و از هجدهم به بعد اصلا این کار را نمی‌کرد.
در قسمتهای اولش، مدام جلو آینه در حال صحبت کردن است، یعنی کم‌کم آن تنهایی‌اش را هم از دست می‌دهد.
در قسمتهای آخر بود که نشان می‌داد این آدم دارد کم‌کم آدم خشنی می‌شود.
این آدم هر‌چه جلو رفت، عرفان را انتخاب نکرد؛ حتی آخرها تن داد به واقعیت و به آن پسر گفت من با تو ازدواج می‌کنم، ولی با این شرط، که قبول نکرد، یعنی جدا شد از آن.
در قسمتهای اول مرتب می‌رفت به سرداب و در قسمتهای آخر خیلی کم‌دیالوگ‌تر شد و اصلا با خودش حرف نمی‌زد.
دیگر با پدر و مادرش هیچ ارتباطی نمی‌توانست برقرار کند.
نفرتی بین خودش و بچه‌های دیگر پیدا شد.
من در آن شخصیتهای قبلی از مونس خیلی راضی بودم.
از شخصیت مونس، آخرش اگرچه تماشاگر ناراضی می‌شد، باز راضی بودم؛ چون این سیر منفی را بازداشت.
حالا در این سریال که آدمی استحاله شده باشد، وجود ندارد.
من به استحاله معتقد نیستم.
در یک زمان کوتاه نمی‌دانم که اصلا چه جوری می‌شود که آدمی که در طول شش ماه عوض بشود، ممکن است متجدد بشود و ممکن است کمی تغییر پیدا کند؛ ولی آدمی که دگرگون بشود، مقداری عجیب است؛ چون دوره، دوره دگرگون شدن نیست.
ممکن است این دگرگونی در طول سی سال اتفاق بیفتد.
همان طور که من الان، آدم ده سال پیش نیستم؛ دگرگون شده‌ام.
ولی اگر دوره اولی که دانشگاه آمدم یک جور بودم و شش ماه بعد یک جور دیگر، هیچ کس باور نمی‌کرد.
در نهایت، برای جمع‌بندی قضیه بد نیست بگوییم که چرا اصلا سریال «داستان یک شهر» مخاطب دارد؟
من فکر می‌کنم به خاطر این است که یک مقداری بیش از سریال‌های دیگر با مخاطب روراست است و حقیقتی است که همه می‌بینند و کسی که صبح از خانه‌اش می‌آید بیرون تا شب مسائل «داستان یک شهر» را می‌بیند.
داستان مثلا، چک برگشتی، داستان بیکاری، فقر، فساد…
همه این‌ها را می‌بینید، برایش ملموس و برایش محسوستر است و این که احساس نمی‌کند داریم گولش می‌زنیم.
در حالی که ما می‌بینیم سریال‌های بسیاری دارند مخاطب را گول می‌زند.
چیز دیگری در کار این‌ها هست که در سریال‌های دیگر چیزی به اسم روزمرگی نمی‌بینی.
یعنی در سریال‌ها دستشویی رفتن آدمها و غذا خوردنشان را نمی‌بینیم.
البته این حرفهایی که می‌زنم ممکن است به سازنده‌های سریال‌های دیگر بربخورد و ممکن است محاسنی که آن‌ها داشته باشند، من نداشته باشم.
شاید کسی که الان این مطلب را می‌خواند، این حس را بگیرد که این‌ها چقدر از خود متشکر شده‌اند…
ولی من معتقدم که این‌ها را باید گفت؛ برای این که دستشویی رفتن، جزئی از زندگی است و باید دید.
در کارهای من خیلی از آدمها دستشویی می‌روند.
برای این که جزو زندگی است و در حرف زدنهایشان فعل و فاعل، پس و پیش است.
شیک حرف نمی‌زنند.
باز این ملموس‌تر است و این آدمها را نزدیکتر می‌کند.
این‌ها نکات ظریفی هستند که کار را جذاب می‌کند.
مثلا در سری قبل «داستان یک شهر»، موبایل یکی از بچه‌ها می‌افتد در دستشویی.
خیلی جذاب بود.
یعنی در کنار آن بار طنز و کمیک، خیلی جذاب بود و می‌توانست یک جور دیگر سربه‌نیست بشود و یک جور دیگر گم بشود.
ولی قشنگ بود.
این‌هاست که کار را جذاب می‌کند، یعنی این نکات ظریف.
در همان قسمتی که این اتفاق افتاد، زنی می‌خواست مسافرکش بشود.
یعنی از یک جور زندگی سنتی وارد زندگی دیگری بشود.
ولی ما گفتیم که اگر باز همان نگاهی را که به موبایل داشتیم، داشته باشیم، حتی نمی‌توانیم از آن نگهداری کنیم.
ما آدمهای متجددی نیستیم.
پس آن زن دارد اشتباه می‌کند.
ارتباطهای کوچکی حالا بعضی جاها بود.
حالا بعضیهایشان دربیاید و یا درنیاید.
خواهشی که دارم این است که برای قضاوت در مورد شخصیتهای ثابت باید مقداری صبر کرد.
امیدواریم بعد از تمام شدن این ۲۶ سریال، مصاحبه‌ای دیگر هم داشته باشیم.
تا آن موقع، آخرین حرفتان چیست؟
آخرین حرفم که امیدوارم حتما چاپ بشود، این است که من از چند نفری که باید خیلی تشکر کنم، یکی از اهالی همین محله‌ای است که در آن کار می‌کنیم.
هیچ وقت در هیچ مصاحبه‌ای راجع به آن صحبت نشده.
ما داریم در محله‌ای کار می‌کنیم که فکر می‌کنم بهترین نقطه تهران است.
دوم این که جدا از تمام کسانی که دارن با ما کار می‌کنند، در بخش تدارکات در میان بچه‌هایی که در رده پایین‌ترند، چیز عجیب و غریبی وجود دارد.
حتی کسانی که کارهای ترابری می‌کنند، این قدر داخل کارند که همه‌شان فیلمنامه را می‌دانند.
باورتان نمی‌شود که ما اینجا مسئول ترابری‌ای داریم که تمام فیلمنامه را خوانده.
عشقی در این گروه هست که فوق‌العاده است و انرژی‌بخش.
برای همین همه جا گفتم که بعید می‌دانم گروه دیگر این طوری باشد.
من همیشه گفته‌ام که با دیدن یک فیلم سینمایی و سریال و یا یک برنامه راحت می‌توانید حدس بزنید که پشت صحنه آن چه خبر است.
خیلی راحت می‌شود حدس زد که پشت صحنه خوبی دارد و یا پشت صحنه‌اش غیردوستانه است.
به هر حال چنین احساس می‌شود.
در «داستان یک شهر» چه طور است؟
الان احساس می‌شود که پشت صحنه، پشت صحنه‌ای منسجم است و کلا با دیدن کار می‌شود احساس کرد.
خیلی چیز عجیب و غریبی است پشت صحنه کار!
نقد خوانندگان عجیب ولی واقعی
دیری است که در برنامه‌های مختلف تلویزیونی شاهد مسابقه‌های گوناگون و گاه سرگرم‌کننده هستیم، «از یک مسابقه سی‌سؤالی» گرفته تا مسابقه «راز سیب».
اما نکته شایان ذکر این است که به نظر می‌رسد در سیر شکل‌گیری این مسابقات همواره از کیفیت مسابقه‌ها و سؤالهای آن‌ها کاسته شده و بر قدر و قیمت جوایز افزوده شده است، به نحوی که مسابقه‌ها تنها به گردونه شانس بدل شده‌اند و شرکت‌کنندگان نیز عملا کاری جز تماشای هنرنمایی مجریان و عوامل صحنه ندارند.
از غریبترین این مسابقات) حتی شاید بتوان گفت در چند قرن اخیر( مسابقه برنامه «تهران ۲۰» با مجری‌گری آقای حسینی است که در آن، البته صرف نظر از تکه‌ها و مزه‌پرانیهای با‌نمک حسینی، نکته‌ای که باعث عذاب و سردرگمی است، خرابی از یک زنگ است.
و تماشاگر با خود فکر می‌کند که چه طور در دستگاه عریض و طویلی چون صداوسیما متخصصان از عهده تعمیر وسیله پیش‌پاافتاده‌ای چون زنگ اخبار برنمی‌آیند.
و با این که مجری برنامه به هر نحو سعی در لاپوشانی این افتضاح دارد، اما باز‌هم حکایت همچنان باقی است، و به هر ترتیب یکی از دو گروه یا هر دو گروه بدون داشتن اطلاعات لازم برنده ساعت دیواری می‌شوند؛ آن هم به عنوان هدیه عجیب‌ترین مسابقه دنیا.
موضوعی که مدتهاست ذهنم را به خود مشغول کرده، بی‌توجهی صداوسیما به وضعیت «تولید» در کشور است، که این امر بویژه در سریال‌ها و برنامه‌های پخش‌شده از این رسانه بشدت نمود دارد.
برای نمونه کمتر شاهد هستیم که قهرمان سریالی، یک تولیدکننده باشد و یا اتفاقهای سریال حول خانواده‌ای «تولیدگرا» دور بزند.
در مقابل، بسیاری از سریالها یا درباره بازار هستند و یا قهرمانهایشان به کار واسطه‌گری و فروشندگی مشغولند؛ از «زیر بازارچه» گرفته تا «روزهای زندگی».
متأسفانه در بعضی از موارد، برنامه‌های ساخته‌شده در این ارگان ملی حتی پا را از مفاهیمی این چنینی نیز فراتر می‌گذارند و عملا به تبلیغ فرهنگ بازاری می‌پردازند: از دادن جایزه‌های نقدی به جای جوایز فرهنگی که در سالهای نخست پس از انقلاب بشدت مورد توجه بود گرفته تا ارائه نوعی سازوکار بازاری نظیر چک و چانه زدن و معامله کردن.
نمونه اخیر را می‌توان هم در مسابقه‌هایی که برای کودکان و نوجوانان ساخته می‌شود) و بشدت ضدارزش و مخرب است( و در آن بر سر قلکها معامله می‌کنند، مشاهده کرد و هم در برنامه‌هایی که برای بزرگترها ساخته می‌شود، نظیر پنجمین سالگرد راه‌اندازی شبکه تهران.
در ویژه برنامه شبکه تهران به مناسبت پنجمین سالگرد راه‌اندازی آن، چند نکته بشدت آزاردهنده وجود داشت: نخست، حضور نداشتن مدیر سابق این شبکه که سعی و تلاش او این شبکه را پربیننده‌ترین شبکه استان تهران کرده بود.
دوم، دادن هدیه به کسانی که به محل برگزاری مراسم آمده بودند چون اگر فرض را بر این بگیریم که جشن تولدی برای شبکه تهران برپا شده است، این دیگران هستند که باید با صحبتها و اظهار نظرهایشان به آن هدیه‌ای بدهند.
سوم، در این برنامه راجع به همه موضوعها صحبت شد جز انتقادها، پیشنهادها و معرفی برنامه‌های آتی این شبکه.
چهارم، از همه قبیح‌تر، چانه زدن مجری مراسم با شرکت‌کنندگان در مراسم قرعه‌کشی خودروی اهدایی بود که شان رسانه‌ای آموزشی- فرهنگی را که می‌تواند مدرسه‌ای فراگیر باشد، تا حد یک بقالی) یا حداکثر، یک نمایشگاه اتومبیل( پایین آورد.
آیا بهتر نبود که هزینه این خودرو صرف ساخت چند برنامه آموزشی مفید و یا یک سریال تلویزیونی جذاب می‌شد؟
درباره امر «تولید» شاید ذکر این نکته خالی از لطف نباشد که «کاوه» قهرمان اساطیری ایران و از قهرمانان شاهنامه فردوسی، یک آهنگر بود.
نخستین باری که پای دوره جدید سریال «داستان یک شهر» نشستم، ذهنیتی کاملا منفی داشتم، چون اصولا دنباله‌سازی را عملی درست و سازنده نمی‌دانم و اعتقاد دارم که اگر کسی قصد دنباله‌سازی سریال یا فیلمی را دارد یعنی آن «فرم» قبلی را پسندیده ولی «ایرادهایی» در آن دیده که قصد بهتر کردنش را دارد و یا احساس می‌کند که «حرفهای دیگری» را هم می‌توان در آن قالب زد باید بر فیلم‌ها یا سریال‌هایی ناموفق دنباله بسازد و یا آن‌ها را بازسازی کند،.
اولین قسمتی که از این سریال دیدم، «جنوبی» بود.
این قسمت سوژه‌ای خوب داشت و پایانی غافلگیرکننده؛ برعکس دیگر سریال‌های تلویزیونی که این سالها ما را بشدت از واقعیات دور کرده‌اند.
به نظرم آمد که این سریال سه ایراد عمده دارد.
شخصیت‌پردازی آدمهای اصلی مجموعه که یک‌دست و روان نیست.
شوخی‌های بیش از اندازه این آدمها با هم
به هر حال ما هم در محیطهایی جوانانه سالها کار کرده‌ایم و این جو را می‌شناسیم، و این محیطها این گونه نیست که چند جوان به مجرد با هم بودن، دائما با یکدیگر شوخی کنند.
در همان قسمت یک شوخی زننده از سوی سه تن از جوانان با نفر چهارم صورت گرفت.
مادر دختر متمولی که او قصد ازدواج را با وی دارد- بود و دیگران با صدای بلند کارهای پستی را که باید انجام دهد به او یادآوری می‌کردند.
در این میان حتی یکی از جوانان که ظاهرا از نظر فکری و احساسی بر دیگران رجحان دارد و حتی دارای این سطح از فرهنگ است که از خواهرش خواسته است تا به «جنوبی» کار با رایانه را آموزش دهد در طرح این شوخی‌های زننده شرکت داشت.
تمام این آدمها به نحوی دارای مشکلاتی بودند؛ از تهیه‌کننده که با همسرش مشکل دارد گرفته تا کارگردان که با همسرش مشکل داشت!
مگر نمی‌توان یک شخصیت قوی هم در مجموعه گذاشت؟
ولی پس از پیگیری چند قسمت این سریال و آشنایی بیشتر با این شخصیتها بهتر دیدم که به گفته حافظ که می‌گوید «عیب جمله چو گفتی، هنرش نیز بگوی» به ویژگیهای مثبت سریال هم اشاره‌ای بکنم.
دارا بودن فیلمنامه‌ای قوی، سوژه‌هایی خوب و واقعی، همراه با پرداختی روان و منطقی.
استفاده بازیگران غیرحرفه‌ای در نقشهای غیراصلی که باورپذیری آنان را آسانتر می‌کند) کمایینکه انتخاب این بازیگران بر اساس شخصیتها و زندگی‌شان، بسیار ظریف و حرفه‌ای است(.
بازی گرفتن بسیار قوی از این بازیگران غیرحرفه‌ای
به طوری که صحنه‌های دادگاه و یا مصاحبه‌های گزارشی، کاملا واقعی از کار در می‌آیند) یک بار که به همراه یکی از آشنایان درست سر صحنه‌ای این چنینی، کانال را به طرف شبکه تهران چرخانده بودیم، آشنای ما اصرار داشت که صحنه‌های پخش‌شده، مستند است(.
پایانه‌ای تأثیرگذار؛ در این رابطه باید بگویم که اگر سریالی در تمام مراحل خود واقع‌گرایی اثر را حفظ کند ولی در عوض پایانی خوش داشته باشد) حتی مبتنی بر واقعیت(، آن‌گاه در وادار کردن بیننده به تفکر که باید هدف اصلی باشد ناموفق خواهد بود، ولی در غیر این صورت ذهن بیننده تا مدتی درگیر آنچه دیده است، خواهد شد.
در آخر این نکته را هم باید ذکر کنم که دیگر وجود آن شوخیها بین آدمهای داستان مرا آزار نمی‌دهد، بلکه حتی وجود آن را در برابر واقعیت خشن هر ماجرایی که در سریال رخ می‌دهد، لازم می‌دانم و از سویی، واقعا هم همین طور است؛ هر کدام از ما مشکلاتی داریم و در کل، زندگی بی مشکل و مسئولیت معنا و مفهومی ندارد؛ مگر این که به یک درک فلسفی از زندگی برسیم و به مشکلات توجهی نکنیم وگرنه وجود آن‌ها حقیقتی کتمان‌ناپذیر است.
به دست‌اندرکاران و سازندگان این سریال خسته نباشید می‌گویم.
در جلسه علنی روز چهارشنبه مجلس یک فوریت طرح تشکیل سازمان حفاظت اطلاعات وزارت اطلاعات به تقاضای نمایندگان طرفدار دولت حذف شد و در نتیجه این طرح که دو فوریت آن در جلسه روز قبل به تصویب رسیده بود، با یک فوریت مورد بررسی مجلس قرار می‌گیرد.
در جلسه روز سه‌شنبه محمدرضا باهنر نماینده مردم تهران و یکی از طراحان این طرح، در خصوص ضرورت تصویب طرح یادشده گفت: متأسفانه مشکلاتی که ظرف یکی دو سال اخیر خصوصاً بعد از حادثه شوم قتل‌های زنجیره‌ای به وجود آمده وضعیت سربازان گمنام امام زمان را نامناسب کرده است.
باهنر تشکیل سازمان حفاظت اطلاعات را یکی از موارد بسیار ضروری و تعیین‌کننده برای وزارت اطلاعات و سرنوشت کشور خواند.
محمود آستانه نماینده سربند و شازند در مخالفت با تصویب قید دو فوریت طرح یادشده گفت: بحث به این مهمی در قالب طرح دو فوریتی معنی ندارد.
وی افزود: این مساله باید در قالب یک طرح عادی با گنجاندن نظرات افراد خبره و در فرصتی مناسب در مجلس مطرح شود.
در جلسه روز چهارشنبه مجید انصاری در موافقت با سلب یک فوریت این طرح گفت: حتی یک نفر از شخص وزیر گرفته تا معاونان و کارشناسان وزارت اطلاعات موافق این طرح نیستند و به لحاظ کارشناسی قاطبه کارکنان وزارت اطلاعات با این طرح مخالف هستند و این در حالی است که طراحان طرح، نظر کارشناسی آن‌ها را هم در نظر نگرفته‌اند.
نماینده مردم تهران همچنین اضافه کرد که به نظر شخص آقای رایس‌جمهوری این طرح به این شکل برای دولت مشکل ایجاد می‌کند و درخواست ایشان بر این اساس بود که با نظر دولت و نمایندگان و همفکری یکدیگر طرحی تهیه شود.
مرتضی نبوی دیگر نماینده مردم تهران در مخالفت با سلب فوریت از این طرح، گفت: ارائه طرح دو فوریتی به خاطر مواردی است که تأخیر در آن‌ها زیان‌بار است، ما تا کی باید صبر کنیم، در حالی که این طرح وزارت اطلاعات را از حالت انفعالی خارج می‌کند.
در این طرح گفته شده است: به منظور حفظ و صیانت وزارت اطلاعات و سازمان‌های وابسته در زمینه‌های اطلاعاتی و امنیتی، با انحلال بخش معاونت حفاظت اطلاعات، سازمانی وابسته به وزارت اطلاعات با سلسله مراتب مستقل و متمرکز به نام سازمان حفاظت اطلاعات تشکیل می‌شود.
مأموریت و وظایف قانونی این سازمان، مشابه سازمان‌های حفاظت اطلاعات نیروهای مسلح و وزارت دفاع می‌باشد.
بر اساس تبصره‌های این ماده واحده، رئیس این سازمان در صورت صلاحدید مقام معظم رهبری توسط ایشان منصوب می‌شود و بودجه و امکانات بخش معاونت حفاظت وزارت عیناً به این سازمان منتقل خواهد شد.
در جلسه روز سه‌شنبه مجلس دو فوریت طرح واگذاری سهام بخشی از کارخانه دولتی به ایثارگران به تصویب نرسید و لایحه الحاقی دولت جمهوری اسلامی ایران به موافقتنامه شرکت اسلامی توسعه بخش خصوصی وابسته به بانک توسعه اسلامی و لایحه جبران خسارت پیشگیری عوارض ناشی از خشکسالی مطرح و از تصویب گذشت.
وزیر آموزش و پرورش در جلسه روز سه‌شنبه به سؤال نماینده پاوه و اورامانات در خصوص علت عدم استفاده از نیروهای کرد و اهل سنت در پست‌های مدیریتی این استان پاسخ داد که گفته‌های او نماینده را قانع نکرد و سؤال به کمیسیون اصول ۸۸ و ۹۰ قانون اساسی ارجاع داده شد.
آخرین جلسه رسیدگی به پرونده ترور سعید حجاریان مشاور سیاسی رئیس‌جمهور و مدیر روزنامه صبح امروز بعدازظهر روز سه‌شنبه پایان یافت.
به اتهامات ۸ نفر متهم به ترور سعید حجاریان طی سه جلسه در شعبه ۲۳ دادگاه انقلاب اسلامی تهران به ریاست قاضی رازقندی رسیدگی شد.
رایس دادگاه در پایان جلسه با اعلام خاتمه رسیدگی به پرونده ترور حجاریان گفت: رای دادگاه در مهلت قانونی صادر خواهد شد.
وی خاطرنشان کرد: چنانچه در آینده در ارتباط با این پرونده فرد یا افرادی به نحوی شناسایی شوند اقدامات قانونی در مورد آنان صورت خواهد گرفت.
به دنبال اعلام پایان دادرسی پرونده عاملان ترور سعید حجاریان، جبهه مشارکت ایران اسلامی در نامه‌ای به حسین رازقندی رایس دادگاه رسیدگی‌کننده به پرونده ترور، توضیحاتی داد.
در این نامه گفته شده است: در خصوص ادعاهای واهی برخی از متهمین مبنی بر عضویت و یا داشتن رابطه تشکیلاتی آقای محمد علی مقدمی با جبهه مشارکت که صدا و سیما نیز این ادعا را با انگیزه‌هایی خاص از قول متهمین مکرراً اعلام می‌نماید، موارد ذیل را جهت استحضار حضرتعالی متذکر می‌شویم.
آقای محمد علی مقدمی به هیچ عنوان عضو جبهه مشارکت و یا ستادهای انتخاباتی آن نبوده است و هیچ گونه ارتباطی با اعضای جبهه مشارکت یا ارکان آن نداشته است.
چنانچه ایشان مدعی داشتن مدرکی در این خصوص باشد، قطعاً از مصادیق جعل و نشر اکاذیب است که حق پیگرد قانونی در این خصوص برای جبهه مشارکت محفوظ می‌باشد.
لازم به ذکر است که علی‌الظاهر صرفاً برادر فرد مذکور مدت محدودی در ستاد انتخاباتی جبهه مشارکت در یکی از مناطق تهران نظیر افراد بسیاری که در موعد انتخابات در ستادهای انتخاباتی تردد می‌نمایند، به همکاری داوطلبانه مشغول بوده است و چنانچه معمول است برای همکاری‌های محدود و موقت در این سطح بررسی‌های چندانی در مورد افرادی که با ستادها همکاری دارند به عمل نمی‌آید و پس از انتخابات هم ستادها منحل می‌گردد.
همچنین روند عضویت افراد در جبهه مشارکت طبق ضوابط و آیین‌نامه خاصی و در طی مدتی طولانی صورت می‌گیرد که بدون طی این مراحل، هیچ فردی حق ندارد خود را عضو بنامد.
انتظار از دادگاه و ریاست محترم آن این بود که در مورد این ادعای واهی که با انگیزه‌های کوته‌بینانه سیاسی در سطح جامعه توسط رسانه‌های جناح خاصی دامن زده می‌شود، از مدعی مدارک مثبته خواسته می‌شد یا قبلاً از جبهه مشارکت استعلام صورت می‌گرفت و صحت و سقم این ادعای کذب را از طریق رسمی جویا می‌شد و در جلسه علنی دادگاه این استعلام مطرح می‌گردید.
کوتاهی دادگاه در این امر، ما را بر آن داشت که با ارسال توضیحات به حضور جنابعالی ادعاهای واهی مطرح‌شده را شدیداً تکذیب نماییم.
بدیهی است حق شکایت و پیگیری قضایی از مدعیان دروغین برای جبهه مشارکت محفوظ خواهد بود.
رفیق حریری نخست‌وزیر سابق و نماینده مجلس لبنان بعدازظهر دیروز با رئیس‌جمهور خاتمی دیدار داشت.
به گزارش ایرنا رئیس‌جمهور در این دیدار با اشاره به تجاوزات و جنایات اخیر رژیم صهیونیستی به جنوب لبنان گفت: تا وقتی که رژیم صهیونیستی به تجاوزات و ستم‌هایش ادامه می‌دهد، نه تنها فلسطینیان که از سرزمینشان رانده شده‌اند و لبنانی‌ها که سرزمینشان مورد تجاوز قرار می‌گیرد، بلکه همه مسلمانان خاورمیانه نمی‌توانند راحت و آسوده باشند.
آقای خاتمی تصریح کرد: مقاومت در‌خور تقدیر مردم مقاوم لبنان در عقب راندن دشمن که هر قدمش موفقیتی برای دنیای اسلام است، موجب خشم اسرائیل و حمله به مردم مظلوم لبنان شد.
رئیس‌جمهوری با تأکید بر این که تنها با احقاق حقوق حقه همه فلسطینیان صلح واقعی در منطقه به وجود خواهد آمد، خاطرنشان کرد: هر‌چند همواره به نیات اسرائیل بدبین هستیم، اما امیدواریم با عقب‌نشینی این رژیم از سرزمین‌های لبنان، امنیت لبنان عزیز هرچه بیشتر تضمین شود.
آقای خاتمی با بیان این که لبنان کانون جوشان فرهنگ اسلام و عرب در منطقه است، گفت: ملت و دولت ایران همواره خود را در کنار ملت مظلوم لبنان می‌داند و مقاومت و ایستادگی این مردم در برابر تجاوزات رژیم غاصب صهیونیستی را می‌ستاید.
رئیس‌جمهوری روابط جمهوری اسلامی ایران و لبنان را مثبت و رو به رشد توصیف کرد و گفت: سفر اخیر آقای امیل لحود به ایران، نقطه عطفی در روابط دو کشور بود و ما در آینده شاهد نتایج مثبت این سفر خواهیم بود.
رئیس‌جمهوری همچنین با اشاره به روابط خوب دو کشور در تمامی زمینه‌ها به توسعه و تعمیق بیش از پیش این روابط تأکید کرد.
آقای خاتمی به برنامه سوم پنجساله توسعه کشور اشاره کرد و گفت: جمهوری اسلامی ایران از تمامی دوستان و ایرانیان خارج از کشور برای سرمایه‌گذاری و مشارکت در طرح‌های توسعه استقبال می‌کند و سرمایه‌گذاران خارجی نیز می‌توانند با حفظ منافع ملی ایران، سودی عادلانه و امنیت سرمایه‌گذاری داشته باشند.
رفیق حریری نیز در این دیدار گفت: معتقدیم در صورت صلح نیز چالش‌های فراوانی را با رژیم اشغالگر قدس خواهیم داشت، چرا که اسرائیل خواهان تأثیرگذاری در منطقه و امور داخلی همه کشورهای عربی و اسلامی است.
یک کمیته سنای آمریکا روز سه‌شنبه در مصوبه‌ای، رای به اجازه فروش مواد غذایی و دارویی به کوبا و لغو تحریمهای اعمال‌شده علیه لیبی، کره شمالی، سودان و ایران به مدت یک سال داد.
به گزارش خبرگزاری آلمان از واشنگتن، این مصوبه که پیش از امضای رئیس‌جمهوری به حمایت کامل مجلسین سنا و نمایندگان نیاز دارد، ممکن است به کاهش تحریمهای اقتصادی ۴۰ ساله علیه کوبا منجر شود.
سناتورها، این مصوبه را برای کمک به کشاورزان آمریکایی که از قیمت پایین محصولات خود و نیز شرایط ضعیف کشت در بخش وسیعی از کشور در رنجند، تهیه دیده‌اند.
یک طرح مشابه سال گذشته در مجلس نمایندگان رد شده بود.
اظهارنظرهای هر‌از‌چند‌گاه مقامات آمریکایی که پیشنهاد اخیر خانم لاپیداس در سمینار استنفورد مبنی بر ضرورت برکناری آقای خاتمی، صریح‌ترین آن‌هاست!
در عرصه سیاسی داخل کشور نیز جریان خزنده‌ای که همواره پا به پای سیاست‌گذاران آمریکایی حرکت کرده است، به‌تدریج در حال هماهنگ کردن حرکت خود با این فاز جدید است.
این جریان خزنده که خط نفاق جدید، مناسب‌ترین واژه برای نامیدن آن است و علی‌رغم دیدگاههای تجدیدنظر‌طلبانه خود، در طیف موسوم به اصلاح‌طلبان جای گرفته است، از چند ماه قبل و همزمان با فاز جدید اقدامات آمریکایی‌ها ضرورت کناره‌گیری آقای خاتمی را زمزمه می‌کند!
آقای خاتمی از جریان اصلاحات عقب مانده است!
آقای خاتمی توان لازم برای ادامه راه را ندارد!
به فراوانی شنیده و دیده می‌شود.
همخوانی و همراهی خط جدید نفاق با سیاست‌گذاران آمریکایی و طرح‌ها و برنامه‌های اعلام‌شده آنان علیه جمهوری اسلامی ایران، کمترین تردیدی باقی نمی‌گذارد که خط جدید نفاق، جای پای آمریکا در عرصه سیاسی داخل کشور است که حمایت از آقای خاتمی را فقط به عنوان یک پوشش برگزیده است و زیر این پوشش، اهداف دشمنان نظام که دشمنان آقای خاتمی نیز هستند را دنبال می‌کند.
موضع‌گیری شگفت‌انگیز روزنامه همشهری در مقاله‌ای به قلم نایب رئیس انجمن صنفی روزنامه‌نگاران ایران نوشته است: یکی از روزنامه‌های عصر در روزهای گذشته اعلام کرد که یک سناتور آمریکایی گفته که طرح اختصاص بودجه برای کمک به روزنامه‌نگاران ایرانی را در مجلس سنای آمریکا مطرح خواهم کرد.
این خبر قبل از آن که واقعیت داشته یا نداشته باشد حداقل این سود را برای مطرح‌کنندگان آن در داخل دارد که بر اساس آن به رویابافی‌های موهوم درباره دریافت کمکهای خارجی از سوی روزنامه‌نگاران دامن بزنند.
اگر یک جریان یا محفل خاص سیاسی یا مطبوعاتی در پی آن باشد که بر پایه این گونه اخبار سست و نامربوط، برای خویش محملی فراهم کند چندان غیرعادی تلقی نمی‌شود، ولی طبعاً از سخنگوی دستگاه سیاست خارجی دولت بسیار بعید است که بر اساس این گونه اخبار، سراسیمه و با شتابزدگی به گونه‌ای اظهار نظر کند که به چهره متین کشور در آن سوی مرزها آسیب رساند.
موضعگیری دیروز سخنگوی محترم وزارت خارجه در واکنش به اظهارات غیرموثق یک سناتور آمریکایی در سمینار دانشگاه استنفورد آمریکا به همین دلیل موجب شگفتی و تعجب است.
وی روز گذشته اظهار نظری کرد که اساساً خبر اعلام‌شده درباره آن از قرار معلوم، مجعول و نامربوط است و متأسفانه باید گفت که به نظر می‌رسد که خاستگاه این موضعگیری نیز بیشتر به جنجال همان محافل و رسانه‌های داخلی معطوف است که در جستجو برای رسیدن به منافع حقیر سیاسی، مرزهای اخلاق حرفه‌ای و رسانه‌ای و حتی دینی را در نور دیده است.
روزنامه‌نگاران اگر کمک خارجی می‌خواستند و یا بدان محتاج بودند که روزنامه‌نگار نمی‌شدند.
مطمئن هم باشید که اگر کسی در خارج از مرزها از کمکهای خارجی سخنی به میان می‌آورد، باید همان قدر به او مشکوک بود که این شک در صحت و صداقت گفتار و نوشتار جنجال‌آفرینان و هوچی‌گران داخلی وجود دارد.
ماجرا از این قرار بود.
در همین مورد روزنامه بهار نوشته است: به‌رغم ادعای روزنامه کیهان و دیگر نشریات راست‌گرایان که با حذف روزنامه‌های اصلاح‌طلب فعالیت تبلیغاتی خود را تشدید کرده‌اند، سناتور گوردون اسمیت در سمینار" ایران در هزاره جدید، فرصت‌ها و چالش‌ها"، از بررسی طرح کمک به مطبوعات توقیف‌شده ایران هیچ سخنی به میان نیاورده است.
روزنامه کیهان روز یکشنبه گذشته در یک ترفند غیراخلاقی، مدعی شد که سناتور آمریکایی، گوردون اسمیت در این سمینار اظهار داشته است طرح کمک مالی به روزنامه‌نگاران ایرانی در سنای آمریکا مورد بررسی قرار خواهد گرفت.
بهار سپس از قول یک ایرانی علاقه‌مند به نظام جمهوری اسلامی و جریان اصلاحات که در محل سمینار حضور داشته نوشته است: ماجرا از این قرار است که فضای حاکم بر سمینار که بسیاری از شرکت‌کنندگان آن را دانشجویان و متخصصان رده بالای ایرانی تشکیل می‌دادند در جهت تلاش برای کاستن از شدت تحریمهای یک‌جانبه آمریکا علیه ایران بود، یعنی همان چیزی که مورد نظر وزارت امور خارجه ایران نیز هست.
در این جلسه یکی از خانم‌های ایرانی شرکت‌کننده و نه آقای کاوه افراسیابی که یکی از روزنامه‌های افراطی ادعا کرده به مشکلاتی که این تحریمها برای ایران و نیز ایرانیانی که در آمریکا زندگی می‌کنند اشاره کرد.
سخن آن خانم این بود که او خود مایل است به خانواده‌های کسانی که با تعطیلی روزنامه‌ها و نشریات در ایران با مشکل مواجه هستند کمک مالی نماید، اما وجود این تحریمها مانع از این کار است.
پاسخ سناتور آمریکایی این بود که این البته از عواقب ناخواسته تحریم‌هاست و گفت که مسئله تحریم ایران را در سنا مطرح خواهد کرد.
همه کسانی که در سمینار حضور داشتند با شنیدن اخبار منتشره در این روزنامه‌ها یکه خوردند که آخر دروغ و نامردمی نیز حدی دارد.
توجه گردانندگان برخی مطبوعات تندرو را به سخن یکی از سیاستمداران انگلیسی جلب می‌کنم که گفته است: می‌توان عده‌ای را برای مدتی فریفت، اما یقیناً نمی‌توان همگان را برای همیشه فریب داد.
دو دیدگاه با راه خطا روزنامه رسالت در مقاله سیاسی خود" جزر و مد انقلاب" نوشته است: چند سالی است که شاهد بروز تحولات جدی در صحنه سیاست داخلی هستیم.
سطح بازیهای سیاسی تا بدانجا کاهش یافته است که ابهامات و اختلافات جزئی به دستاویزی برای رقابت سیاسی جناحها یا کشاندن توجه افکار عمومی به سوی یک دیدگاه سیاسی مبدل شده است.
تعدادی از افراد ناشناس یا نیمه‌شناخته‌شده بر فراز امواج تبلیغاتی، ناگهان خود را در قالب و هیات نقاط قابل‌اتکاء اپوزیسیون برانداز مطرح کرده‌اند، چرا؟
گروهی بر آنند که هر انقلابی دارای دوران جزر و مد است و اکنون ما در زمان جزر موقت امواج انقلاب به سر می‌بریم، از این رو خس و خاشاک‌های کف دریای انقلاب نمایان شده است.
نگارنده، هر چند که معتقد است، علاوه بر خس و خاشاک می‌توان گوهرهای کشف‌ناشده‌ای را نیز در این هنگامه جست ولی در همان حال معتقد است که ما اکنون در برابر دو گونه دیدگاه انحرافی قرار داریم.
دیدگاهی که با اتخاذ سیاست قطع عضو لاینقطع در حال کاستن از اعضای فعال جامعه اسلامی است.
جریانی که جزر انقلاب بر فرض پذیرش این مثال را با خشک شدن آن یکی انگاشته است و از پتانسیل قدرتمند آن بی‌اطلاع است.
اینان در پی آن هستند که با ظرف‌های کوچک اندیشه خود، از برکه بیگانه آب برداشته و خویش را با آن سیراب نمایند.
شاید مثالی که میشل فوکو در انتقاد به التقاطیون مارکسیست استالینیست ارائه کرده باشد، برای این افراد هم کاربری داشته باشد.
فوکو می‌گوید: کسانی که خیال می‌کنند با گذاشتن ریش واقعی مارکس به جای سبیل قلابی استالین می‌توانند نجات پیدا کنند، وقت خود را تلف می‌کنند.
افرادی هم که از نیروی عظیم ایداولوژیک انقلاب چشم می‌پوشند و در صدد پیوند زدن تئوریهای ضدانقلابی و غیرانقلابی به انقلاب هستند همین راه را می‌روند، البته به شکل معکوس.
به هر حال بیگمان هر دو دیدگاه راه به خطا می‌پویند.
به نظر می‌رسد باید با سعه صدر خیمه انقلاب را بر سر همه خواهندگان آن گسترد و از سوی دیگر در این واقعیت گمان روا نداشت که توانایی‌های انقلاب اسلامی به ویژه وجهه مردمی آن قادر است هر خس و خاشاکی را از پیش پای خود بردارد.
روزنامه بهار تیتر اول خود را به گزارشی تحت عنوان" دو هفته تهاجم سازمان‌یافته علیه خاتمی" اختصاص داده که فشرده‌ای از آن را در پی می‌خوانید: دور جدید حمله به سید محمد خاتمی رئیس‌جمهوری، دولت و تشکل‌های جبهه دوم خرداد با وجود پیروزی اصلاح‌طلبان در انتخابات مجلس ششم در حالی طی دو هفته گذشته از سوی تشکل‌ها و مطبوعات وابسته به محافظه‌کاران و فعالان آنان از سر گرفته شده است که اکثر مطبوعات جبهه دوم خرداد با اقدامی حیرت‌برانگیز و کم‌نظیر از سوی دستگاه قضایی به محاق توقیف در آمده‌اند و اکنون پس از توقیف مطبوعات حمله به رئیس‌جمهوری، اعضای کلیدی دولت و مجموعه جبهه دوم خرداد آغاز شده است.
به گزارش خبرنگاران بهار، بررسی‌های آماری و تحقیقی درباره تیترها و مطالب رسانه‌های مذکور نشانگر آن است که محافظه‌کاران با فرصت پیش‌آمده از تعطیلی مطبوعات اصلاح‌طلب دور جدید از حملات گسترده را توأم با پروژه‌سازی، بحران‌آفرینی، انتشار اخبار دروغ، جوسازی با هدف القا خواست خود و منحرف کردن افکار عمومی از مسائل اساسی و مطالبات مردم آغاز کرده‌اند و به طور مشخص مخدوش کردن چهره رئیس‌جمهوری و نیز وزرا و دستیاران کلیدی او همچون عطاأالله مهاجرانی وزیر فرهنگ و ارشاد اسلامی.
عبدالواحد موسوی وزیر کشور و تاج‌زاده مسئول انتخابات کشور همچنین تشکل‌های جبهه دوم خرداد و روزنامه‌نگاران هوادار اصلاحات را هدف قرار داده‌اند.
نگاهی و تأملی به سخنان اخیر نمایندگان شکست‌خورده در انتخابات مجلس، اخبار و یادداشت‌های روزنامه‌های وابسته به این جناح اطلاعیه‌ها و بیانیه‌های گروه‌ها و احزاب هدایت‌کننده و خط‌دهنده در جناح مذکور و حتی پیام‌های تلفنی تنظیم‌شده در ستون‌های ارتباط مردمی روزنامه‌های آنان نشانگر آن است که استراتژی مشخصی با هدف وارد آوردن ضربات زنجیره‌ای به دولت و جنبش اصلاحات در ایران، که اکنون می‌رود با تشکیل مجلس ششم در روز ۷ تیر ماه آرایش سیاسی نیروها را متحول کند، پیگیری می‌شود.
تازه‌ترین این اقدامات، صدور بیانیه روز گذشته ۲۱ تشکل بود که طی آن دولت به شعارگرایی، عدم شفافیت و نداشتن صداقت متهم و رئیس‌جمهوری عامل نابسامانی‌های فرهنگی و سیاسی معرفی شده است.
در این بیانیه که جمعیت موتلفه اسلامی، جامعه اسلامی مهندسین، جامعه زینب، جامعه وعاظ و جامعه انجمن‌های اسلامی اصناف و بازار از جمله امضاکنندگان آن معرفی شده‌اند، ۲۰ پرسش از رئیس‌جمهوری مطرح شد.
میهمانی لواسان نیز از سوژه‌های جدید جناح راست برای ضربه زدن به دولت و به خصوص عطاأالله مهاجرانی محسوب می‌شود.
ماجرایی که سعی شد با بزرگ‌نمایی این گونه وانمود شود که مهاجرانی با سفرای کشورهای غربی در مورد آینده سیاسی و برنامه‌های خود و اصلاح‌طلبان مشورت کرده و در صدد جلب حمایت آنان بوده است.
حملات مطبوعات جناح راست نیز قابل‌توجه و ظرف دو هفته گذشته در غیاب روزنامه‌های عمده اصلاح‌طلب که تعطیل شده‌اند عملکرد سه ساله دولت خاتمی در قالب پیام‌های تلفنی، سرمقاله، یادداشت و انتشار اخبار و گزارش به‌شدت مورد انتقاد قرار گرفته است.
روزنامه ابرار با عنوان" قوه قضائیه و بلاتکلیفی مطبوعات توقیف‌شده" نوشته است: اظهارات سخنگوی قوه قضائیه در خصوص سرنوشت روزنامه‌های توقیف‌شده و تعامل آتی محاکم قضایی با دست‌اندرکاران آن‌ها، راه را برای اظهارنظرهای متعدد هموار ساخت.
واقعیت این است که توقیف نشریات به هر علت و دلیلی صورت گرفته باشد، نیازمند برخورد و چاره‌جویی فعال و مناسب قوه قضائیه برای تعیین تکلیف و سرنوشت گردانندگان آن‌ها و مهمتر از آن خبرنگاران و روزنامه‌نگارانی که با روزنامه‌های توقیف‌شده همکاری می‌کردند، می‌باشد.
در این خصوص نکات ذیل قابل‌یادآوری است:
چاره‌جویی قوه قضائیه درباره روزنامه‌های توقیف‌شده باید شفاف و واضح باشد و با تعیین وقت و شروع رسیدگی قضایی درباره دست‌اندرکاران روزنامه‌ها، راهی را برای پایان دادن به بلاتکلیفی آن‌ها ارائه دهد.
ادامه این وضعیت به نفع قوه قضائیه و همچنین فضای سیاسی و مطبوعاتی جامعه نیست.
چنانچه این مطبوعات بنا به تشخیص قوه قضائیه مرتکب جرمی شده باشند که مستوجب توقیف موقت آن‌ها شده باشد وظیفه دیگر قوه قضائیه سرعت بخشیدن به فرایند رسیدگی قضایی برای تعیین تکلیف آن‌ها می‌باشد.
طبعاً قوه قضائیه درباره رعایت مفاد قانون مطبوعات در رسیدگی به پرونده دست‌اندرکاران این روزنامه‌ها از جمله دعوت از هیات منصفه برای نظارت به روند دادرسی قضایی، اقدام خواهد کرد و تصور دیگری از حیث عدم رعایت این شئون از داوری در رسیدگی به پرونده مطبوعات وجود ندارد.
باید اذعان داشت با توقیف روزنامه‌ها، بسیاری از خانواده‌ها تنها ممر معیشتی خود را از دست داده‌اند و در اینجا نیازی به ارائه سیاهه صنوفی که از این تعطیلی موقت ضرر دیده‌اند، نیست.
حرف بر سر این است که رسیدگی قضایی به روزنامه‌های تعطیل‌شده حتی می‌تواند تکلیف این خانواده‌ها را مشخص کند.
به هر حال اعضای شاغل در روزنامه‌ها، به طور کلی بخشی از جامعه مطبوعاتی کشور محسوب می‌شدند و جداً از کسانی که در نوشته‌هایشان غرض‌ورزی و لجاجت خاصی وجود داشت، مسلم این که نمی‌توان همه را با یک چوب راند.
اکنون قوه قضائیه مکلف است با شتاب بخشیدن به روند دادرسی قضایی، خانواده‌ها را نسبت به اجرای عدالت مطمئن ساخته و آن‌ها را به آینده خود خوشبین نماید.
اظهارات سخنگوی قوه قضائیه این امید را ایجاد کرده که دستگاه قضایی با رسیدگی کامل و دقیق به پرونده‌های مربوطه، موضعگیری شفاف و واضحی در قبال نشریات توقیف‌شده اتخاذ کند و راه‌حلی مناسب و درخور با شئون جامعه مطبوعاتی در پیش پای روزنامه‌نگاران و خبرنگاران شاغل در روزنامه‌های تعطیل‌شده بگذارد.
روزنامه بیان مصاحبه‌ای دارد با میر حسین موسوی که در آن نخست‌وزیر سابق نقطه نظرهای خود را پیرامون مسائل روز بازگو می‌کند.
مهندس میر حسین موسوی نامی آشنا است.
اگرچه این چهره سیاسی و دوست‌داشتنی ایران در دهه دوم انقلاب و حتی بعد از دوم خرداد کمتر در صحنه اخبار ظاهر شده، اما عملکرد مدبرانه او در دوران مسئولیتش به ویژه روزگار دفاع مقدس یاد و خاطره خوشی در ذهن جامعه بر جای گذاشته است.
نسل دوم انقلاب از این خوش‌خاطرگی محروم است.
بیان از آغاز فعالیت خود همیشه در آماج مطالبات خوانندگان برای مصاحبه با او بوده است و ایشان تا کنون از پذیرش دعوت به مصاحبه اجتناب می‌نمود.
به هر روی دغدغه نتیجه انتخابات تهران ایشان را به گفتگو واداشت.
این گفتگو اگرچه کوتاه است اما با توجه به این که حضرتعالی به مدت هشت سال در دور حیات حضرت امام به عنوان نخست‌وزیر مسئول اجرایی کشور بوده‌اید و در دوره شما بارها انتخابات مجلس شورای اسلامی به ویژه مجلس سوم در انتخابات و ریاست‌جمهوری برگزار گردیده نظر خود را در مورد انتخابات اخیر مجلس و تأخیر طولانی مدت اعلام نظر شورای نگهبان انتخابات تهران و تأثیر آن در افکار عمومی در داخل و خارج چگونه ارزیابی می‌نمایید؟
در تمام دنیا سعی می‌کنند از نشاطی که مردم به هنگام شرکت در انتخابات پیدا می‌کنند ابزاری برای وحدت ملی و حل مشکلات خود بسازند و متأسفانه در کشور ما بعد از آن حضور گسترده مردم و انتخابات عالی و بی‌مسئل شیوه عمل به شکلی بوده است که نه تنها آن شور و نشاط را از بین برده بلکه فضای کشور را پر از تنش و بدبینی کرده است.
این روش همیشه به ضرر اسلام و روحانیت تمام شده است و این بار نیز چنین است.
شما نگاه کنید کاری که در تمام دنیا چند‌روزه تمام می‌کنند و جشن می‌گیرند، دو ماه و نیم طول کشیده، ببینید در مورد تهران چند بار آقایان نظر خود را تغییر داده‌اند و تنها در روزهای اخیر در عرض چند ساعت نظریات متفاوتی از طرف شورای نگهبان و مراجع مربوط به آن در مورد انتخابات تهران اعلام گردیده.
بنده نمی‌دانم دوستان و برادران در شورای نگهبان متوجه هستند که این دست و آن دست کردن آرای سه میلیون نفر اهالی پایتخت چه نتایجی دارد؟
وی در ادامه گفت: ظاهراً یک عده هنوز به ضرورت احترام به آرای مردم در جمهوری اسلامی اعتقاد ندارند و به قضاوت خود و اطرافیان و همفکران خود بیش از عقل جمعی و نظریات عموم اهمیت می‌دهند.
مردم ما انقلاب کرده‌اند که مسئولیت و حاکمیت و پست‌ها برای هیچ جناحی و فردی دائمی نباشد، امروز این جناح و این شخص، فردا آن جناح و کس دیگر.
باید اصالت را به حفظ اصول و ارکان نظام بدهیم نه حفظ اشخاص و جناح‌ها.
نباید تصور کرد که بقای نظام و اصول در گرو آن است که فکر بنده و شما در این مملکت حاکم باشد.
ما باید خود را کوچکتر از آن بدانیم که فکر کنیم ما نباشیم و یا دوستان ما نباشند، یعنی نابودی انقلاب و یا کشور.
جنابعالی یکی از چهره‌های شاخص فرهنگی کشور نیز می‌باشید.
همان طور که مستحضرید اخیراً قوه قضائیه در یک اقدام شتابزده ۱۶ نشریه و روزنامه که عموماً منتسب به دوم خرداد هستند را توقیف نمود، در حالی که در دوره شما هیچگاه نشریه‌ای حتی به بهانه دفاع مقدس تعطیل نشد.
آیا این گونه برخورد یکسویه دستگاه قضایی و بدون هر گونه محاکمه و محکومیتی با مطبوعات به صلاح انقلاب و نظام و کشور هست؟
در صورت امکان نظر خود را در این مورد بیان بفرمایید؟
توقیف فله‌ای روزنامه‌ها نشان می‌دهد که اصل موضوع برخورد با نفوذیها و یا ضد‌انقلاب نیست بلکه ایجاد محدودیت اطلاع‌رسانی برای جناح رقیب است ولی باید بدانیم که این شیوه عمل اثر معکوس دارد.
نظرسنجی کنید ببینید چند درصد مردم با اطلاعیه‌های قوه قضائیه قانع شده‌اند.
این روش ضریب امنیتی کشور را کاهش می‌دهد و دامنه نفوذ شایعات و شب‌نامه‌ها را گسترش می‌دهد.
بنده مخالف آن نیستم که اگر روزنامه‌ای غیرقانونی عمل کرده در حدود قانون با آن برخورد شود و یا اگر خائن و مزدوری در این رسانه‌ها نفوذ کرده تصفیه شود، ولی اقدام بی‌سابقه قلع و قمع وسیع روزنامه‌ها از یک جناح این اندیشه را در ملت ما به وجود آورده که اغراض سیاسی ممکن است باعث این اقدام شده باشد.
ما همه می‌آییم و می‌رویم و ان‌شاأالله نظام و انقلاب باقی می‌ماند.
ارقام بالا مبادلات انجام‌شده در خارج ایران است.
برای مبالغ بالای ده هزار دلار یا معادل آن به آخر صفحه مراجعه شود.
در مقابل تاریخ طولانی چند‌هزار‌ساله این مملکت و عظمت انقلاب برد و باخت افراد و یا این جناح و آن جناح اهمیتی ندارد.
صفحه شطرنج یا رینگ بوکس؟
روزنامه انتخاب نیز بخشی از گفتگوی بهزاد نبوی مشاور رئیس‌جمهور را با خبرگزاری دانشجویان ایسنا به این شرح نقل کرده است: عضو سازمان مجاهدین انقلاب اسلامی، گفت: انتخاب مرحله دوم مجلس نشان داد که با وجود فضاسازی‌های گسترده علیه جبهه دوم خرداد افکار عمومی همچنان با ماست و ما برای اثبات حمایت مردم نیاز به لشکرکشی نداریم.
بهزاد نبوی در گفت و گو با ایسنا گفت: قدرت‌نمایی این نیست که مشتهایمان را گره کنیم و در خیابان فریاد بکشیم، قدرت‌نمایی همان چیزی است که در انتخابات ۱۶ اردیبهشت شاهد آن بودیم.
وی افزود: ما بارها گفته‌ایم که به دنبال صفحهٔ شطرنج هستیم در حالی که جناح مقابل به دنبال رینگ بوکس می‌گردد.
آن‌ها می‌خواهند به زور متکی باشند، که البته توانایی این کار را هم ندارند، در حالی که ما می‌خواهیم از منطق و گفت و گو استفاده کنیم.
نبوی در ادامه، اطلاق و عنوان استراتژی سکوت به واکنش‌هایی در چارچوب قانون جبهه دوم خرداد در مقابل بحران‌های اخیر را نادرست خواند و اظهار داشت: ما سکوت نکرده‌ایم، بلکه مردم را به آرامش دعوت کرده‌ایم تا از واکنشهای احتمالی آنان برای ایجاد اغتشاش، بحران، تلاش برای تحمیل یک وضعیت فوق‌العاده و عدم تشکیل مجلس ششم سوءاستفاده نشود و در این کار موفق هم شدیم.
نبوی تصریح کرد: بعد از انتخابات ۲۹ بهمن هجمه علیه جبهه دوم خرداد و جریان اصلاح‌طلبی شدیدتر شد که این مساله از نظر ما طبیعی بود.
در واقع کسانی که بیم از دست دادن قدرت را دارند احساس می‌کنند مجلس ششم را به طور کامل از دست داده‌اند و از آنجا که اهل مبارزه در قالب رقابت‌های سیاسی و قواعد بازی در جلب آرای مردم نیستند به هر کاری برای حفظ قدرت متوسل می‌شوند.
عضو سازمان مجاهدین انقلاب اسلامی در ادامه با اشاره به مطرح شدن برخی انتقادات از سوی جناح مقابل اصلاح‌طلبان درباره عدم شفافیت شعارهای خاتمی بویژه در زمینهٔ آزادی بیان و جامعهٔ مدنی تأکید کرد: اتفاقاً مواضع آقای خاتمی بسیار روشن است.
اولین سخن وی حاکمیت قانون است.
متجاوز از هشتاد روز است که این غضنفر بی‌سواد داغول‌باز، دور سماور آبدارخانه دارد می‌چرخد و ما را هم با خودش می‌چرخاند.
امان ما را که بریده هیچی، عنقریب است که با سبیل آدم هم همین کار را بکند و این بی‌صاحب مانده را از بیخ ساقط بنماید.
از روز ۲۹ بهمن تا امروز سبیل ما را در دست گرفته، هر روزی سه مرتبه، صبح و ظهر و شب، دمب این صاحب‌مرده را می‌گیرد و قبل از استفسار تکان تکان می‌دهد.
اعتراض هم که می‌کنی، می‌گوید: خودمان در جایی خواندیم که قبل از استعمال تکان دهید!
و می‌پرسد: برادر شاغلام!
از این شمارش و بازشماری و خیلی چیزهای دیگر که قرار بود با رای ما بکنند و دارند می‌کنند، چشم حضرتعالی چه مقدار آب خورده و می‌خورد؟
همه چی را از چشم ما می‌بیند این بی‌سواد.
همه‌اش یک دانه رای توی صندوق انداخته، هشتاد روز است هی می‌پرسد پس چی شد؟.
حالا هم که دیده محلش نمی‌گذاریم، دارد در اذهان عمومی تشویش می‌کند و می‌گوید: آ او و و و…
یعنی بفرما سه ماه و ده روز باید صبر بکنیم دیگر.
حتی یک بار گفت: چهار ماه و ده روز که نزدیک بود بزنیم توی گوشش، ولی از آنجا که سبیل‌مان در گرو این نالوطی بود، نزدیم.
می‌گویم: برادر غضنفر…
می‌گوید: شما لازم نکرده چیزی بفرمایی.
وسط حرف ما حرف بزنی، دوباره دور سماور می‌چرخم، دمب سبیل ما دستش است، تهدید می‌کند این نالوطی.
چند دور دیگر با او بچرخیم، زهوار خودش و سبیل ما را در‌رفته حساب بفرمایید و می‌افزاید:، چندین هزار و خرده‌ای از آرای شهروندان تهرانی صفر منظور شده.
شما رضایت بدهی، ما نمی‌دهیم.
داغول‌بازی نکن برادر غضنفر.
جنابعالی داری شلتاق می‌فرمایی.
همین امروز صبح، پیش پای شما، یک جوان تهرانی تلفن زد و گفت: روز ۲۹ بهمن رفتیم پای صندوق، یک برادری به ما گفت: ۱۶ سالت نشده.
برو هر وقت ۱۶ ساله شدی بیا.
حالا ما همین پس‌پریروز ۱۶ ساله شده‌ایم.
چند هزار نفر دیگر هم مثل ما.
در‌ثانی، مابقی دوستان ما هم که چند ماهی کم دارند، تا انتخابات میان‌دوره‌ای حکماً ۱۶ ساله می‌شوند!
تمام رای‌های ما صفر منظور شده، این جوری قبول نیست.
انتخابات بکشد به میان‌دوره‌ای، یک لیستی نشان بدهیم که حظ کنید.
آخ جون…!
ملاحظه فرمودید؟
این بی‌سواد به خیالش حالی‌مان نیست.
از خودش حرف در می‌آورد، می‌گوید که یک جوان تهرانی تلفن زده.
هشتاد روز کم بود، چند ماه دیگر می‌خواهد آدم را بگذارد سر کار.
یک بار دیگر از این حرفها بزند، همچین می‌زنیم توی گوشش که فکین اسفل و اعلایش جابجا بشود.
سبیل‌مان بیخ می‌شود؟
بشود، فدای سر گل‌آقا.
ما دیگر حوصله‌مان سر رفت.
سبیل ما حلال، جان ما آزاد…
عجب غلطی کردیم با این بی‌سواد دهن به دهن شدیم…
مصرف بنزین در کشور افزایش یافت.
مدیرعامل شرکت ملی پخش فرآورده‌های نفتی ایران دیروز اعلام کرد: میزان مصرف بنزین کشور در فروردین امسال نسبت به مدت مشابه سال قبل هشت درصد افزایش داشته است.
علی آقابابایی افزود: در فروردین پارسال روزانه ۶۳ میلیون و ۲۰۰ هزار لیتر بنزین در کشور مصرف شد که این رقم در فروردین امسال به ۴۰ میلیون و ۵۰۰ هزار لیتر رسیده است.
وی گفت: در حالی که کشورمان صادرکننده فرآورده‌های نفتی چون نفت گاز، نفت سفید و نفت کوره می‌باشد، اما در زمینه بنزین به دلیل مصرف بالا همچنان متکی به واردات هستیم.
وی از دلایل افزایش مصرف بنزین در کشور را پایین بودن قیمت این فرآورده نفتی ذکر کرد و گفت: مصرف بنزین در کشور در سال ۷۸ نسبت به سال ۷۷ تنها دو درصد رشد داشته که ناشی از افزایش متعارف قیمت آن بوده است.
آقابابایی گفت: پیش‌بینی شده در تابستان امسال میزان مصرف بنزین در کشور به بالای ۷۴ میلیون لیتر در روز برسد که بسیار بالاست.
وی مقدار مصرف فرآورده‌های نفتی طی پارسال در کشور را روزانه ۵۷۱ میلیون لیتر شامل انواع فرآورده‌های نفتی ذکر کرد و افزود: بیشترین فرآورده نفتی مصرف‌شده در کشور مربوط به گازوییل با ۲۶ میلیون لیتر در روز می‌باشد.
وی همچنین گفت: به دلیل خشکسالی مصرف گازوییل نیز ۴۱ درصد رشد داشته، که در بخش کشاورزی، صنعت و حمل و نقل مصرف شده است.
مدیرعامل شرکت ملی پخش فرآورده‌های نفتی کشور گفت: به منظور صرفه‌جویی در مصرف سوخت طرح بهینه‌سازی مصرف فرآورده‌های نفتی در دستور کار وزارت نفت قرار داشته و بر اساس این برنامه نفت کوره جایگزین نفت گاز شده و از انرژی برق به جای نفت گاز و همچنین در بخش صنعت گاز جایگزین سایر سوخت‌ها می‌شود.
وی افزود: در راستای اجرای طرح بهینه‌سازی مصرف سوخت، استفاده از انرژی برق در بخش کشاورزی برای موتور‌پمپ‌های آب کشاورزی به جای مصرف گازوییل در حال اجراست.
آیت‌الله احمد جنتی دبیر شورای نگهبان در مصاحبه‌ای اختصاصی با واحد مرکزی خبر وابسته به رادیو تلویزیون اعلام کرد تا حصول اطمینان کامل شورای نگهبان به صحت یا عدم صحت نتایج انتخابات حوزه انتخابیه تهران بازشماری آرای صندوق‌ها ادامه خواهد یافت.
به گزارش واحد مرکزی خبر آیت‌الله جنتی بعدازظهر روز سه‌شنبه در گفتگوی اختصاصی با واحد مرکزی خبر گفت: بیش از نیمی از صندوق‌ها بازشماری شده و این بازشماری مراحل پایانی را طی می‌کند.
دبیر شورای نگهبان در پاسخ به این پرسش که آیا تمام صندوقهای حوزه انتخابیه تهران بازشماری خواهد شد یا نه گفت: در حال حاضر نمی‌توان از تعداد صندوقی که بازشماری خواهد شد سخن گفت بلکه ملاک، حصول اطمینان به وضعیت و کیفیت آرا است.
آیت‌الله جنتی درباره زمان اعلام نتیجه قطعی انتخابات تهران افزود: در حال حاضر نمی‌توان مدت تعیین کرد و همان طور که اشاره شد باید شورای نگهبان درباره صحت انتخابات به اطمینان برسد.
در بازشماری آرا هر‌از‌گاهی مشکلاتی پیش می‌آید، گاهی بین فرمانداری و ناظران ناهماهنگی به وجود می‌آید.
دبیر شورای نگهبان در پاسخ به این پرسش که آیا نتیجه بازشماری آرا تغییری در فهرست ۳۰ نفر نماینده منتخب تهران ایجاد خواهد کرد یا نه گفت: آنچه در حال حاضر برای شورا مهم است بازشماری دقیق آرا و تطبیق صورت جلسات آرای بازشماری‌شده با آرای اولیه صندوق‌هاست و جمع‌بندی این اقدامات نتیجه را روشن خواهد کرد.
آیت‌الله جنتی با رد ادعای برخی محافل مبنی بر این که شورای نگهبان نمی‌خواهد در بازشماری آرا نام آقای هاشمی رفسنجانی از فهرست ۳۰ نفره خارج شود، افزود: این ادعا و سخن زشتی است و واقعیت ندارد بلکه همان طور که اشاره شد اختلاف آرای بازشماری‌شده با آرای اولیه و برخی شکایات علل حساسیت شوراست.
آیت‌الله احمد جنتی در پاسخ به این سؤال که آیا در حال حاضر می‌توانید تایید یا ابطال انتخابات تهران را پیش‌بینی کنید یا خیر گفت: احتمال ابطال قابل‌نفی نیست و احتمال تایید هم وجود دارد.
دبیر شورای نگهبان درباره اظهارات مسئولان وزارت کشور مبنی بر این که یک رای هم در شمارش آرای تهران جابجا نشده است، گفت: این کم‌لطفی است زیرا صندوق‌ها در مکان مشخصی است و لاک و مهر است و بازشماری هم با حضور نماینده فرمانداری انجام می‌شود، آرا و صورتجلسات و صندوق‌ها نیز معلوم است و مسئله مبهمی وجود ندارد.
آیت‌الله احمد جنتی در پاسخ به این سؤال که چه عواملی باعث بروز اشتباه زیاد در آرای تهران شده است، گفت: این مسئله برای شورای نگهبان هم قابل تحلیل و تفسیر است، اختلافات آرا تا ۶ درصد و زیر ۱۰ درصد طبیعی است ولی ۱۰ درصد به بالا تا ۵۰ درصد را آن هم در صدها صندوق نمی‌توان حمل بر اشتباه کرد.
اشتباهات صورت‌گرفته در حال حاضر در ۶۶ صفحه گزارش موجود است، شماره صندوق‌هایش هم مشخص است و آرای صورتجلسات و آرای بازشماری‌شده هم معلوم است، ولی با این وجود در حال حاضر نمی‌توان قضاوت قطعی کرد.
دبیر شورای نگهبان در پاسخ به این سؤال که آیا مجلس ششم در هفتم خرداد با حضور نمایندگان تهران افتتاح خواهد شد یا خیر، گفت: برای من پیش‌بینی قطعی نیست ولی ما امیدواریم که اطمینان برای شورا هر‌چه زودتر حاصل شود.
این مسئله به تصمیم شورا بستگی دارد، البته در این روزها مسائل دیگری هم در شورا مطرح است که بررسی انتخابات مرحله دوم و طرحهای دو فوریتی مجلس از جمله آن‌هاست.
آیت‌الله احمد جنتی در این گفتگو همچنین درباره اعلام نتیجه مرحله دوم انتخابات مجلس شورای اسلامی در ۲۵ حوزه گفت در حال حاضر این مسئله سیر مظلومیت امام حسین) ع( تنها در دهه محرم سال ۶۱ و روز عاشورا نبود.
عمق مظلومیت و تنهایی او در این دهه ۵۰ تا ۶۰ هجری است.
بعد از شهادت امام مجتبی) ع( عده‌ای از شیعیان در عراق در خانه سلیمان‌بن‌صرد جمع شدند.
پسران جعده‌بن‌هبیره جزء آنان بودند.
در نامه خود به امام حسین) ع( تسلیت گفتند و اعلام کردند که آمادهٔ فرمان امام حسین) ع( هستند.
فرزندان جعده نیز نامه‌ای نوشتند و آمادگی افکار عمومی مردم کوفه را تایید کردند.
و این که آنان مشتاق آمدن امام حسین) ع( هستند و از معاویه هم سخت ناراضی‌اند و از او برائت می‌جویند.
این چند جمله در واقع استراتژی حرکت امام حسین) ع( در دهه پنجاه و تا قبل از شکل‌گیری و تحقق عاشورا است.
یاران خود را به پنهان‌کاری و محافظت از حکومت توصیه می‌کند.
و می‌گوید تا روزی که معاویه زنده است همین شیوه را حفظ کنند.
اگر معاویه مرد آن وقت امام حسین) ع( نظری دارد که اعلام خواهد کرد.
عوامل، خبرچینان و جاسوسان معاویه نیز که هر گونه سخن و حرکتی را پیگیری و جستجو می‌کردند، رفت و آمدها و پیک‌ها و پیام‌ها را به اطلاع معاویه می‌رساندند.
معاویه نامه‌ای برای امام حسین) ع( نوشت و تذکر داد که نقض عهد نکند.
امام حسین) ع( در پاسخ ضمن محکوم کردن خبرچینان و جاسوسان گفت: من به خداوند پناه می‌برم که عهدنامه‌ای را که برادرم متعهد شده است نقض کنم.
حتی امام حسین) ع( رضایت می‌دهد که وقتی خواهرش ام‌کلثوم در کوفه وفات می‌کند، حاکم مدینه مطابق رویه و عرف بر او نماز بخواند.
البته پرده‌پوشی و پنهان‌کاری به این معنی نبوده و نیست که امام حسین مثل ستاره راهنما ندرخشد و راه را از چاه آشکار نکند.
چنان که اشاره شد در آن روزگار سب علی) ع( در شام و عراق و مصر و حجاز رواج تمام داشت.
در همه منبرها، خطبا، با سب علی) ع( سخن را شروع می‌کردند و پایان می‌دادند.
سیوطی روایت کرده است که در زمان بنی‌امیه در بیش از هفتاد هزار منبر علی) ع( را سب می‌کردند که علامه احمد حفظی شافعی با اشاره به همین سخن و حدیث ام‌سلمه که سب علی) ع( سب رسول‌اله ص و سب خداست به این مطلب اشاره کرده است.
در چنین فضای سنگین پراندوهی امام حسین) ع( نام تمام پسران خود را علی گذاشت.
روزی مروان‌بن‌حکم که از طرف معاویه به عنوان حاکم مدینه منصوب شده بود، با جوانان قریش ملاقات داشت.
به علی بن حسین) ع( که به نزد او رفته بود گفت: اسمت چیست؟
گفت: علی.
پرسید: اسم برادرت چیست؟
گفت: علی.
مروان‌بن‌حکم گفت: علی و علی؟
وقتی علی بن حسین) ع( قضیه را برای امام حسین تعریف کرد، امام حسین) ع( گفت: وای بر او.
اگر صد پسر هم داشته باشم نام تمامی آن‌ها را علی می‌گذارم.
این نامها چراغ مقاومت و پرچم اعتراض بود.
در شرایطی که همواره نام علی با دشنام و بدگویی همراه است و طبیعی است که مردم عادی تلاش می‌کنند فرزندان خود را علی نام ننهند، امام حسین با نامگذاری فرزندانش و نیز یک دههٔ بعد پسر کوچکش، علی اصغر، این نام بلند و آسمانی را پاس می‌دارد.
نامی که ابوطالب غرق افتخار و شوق برای پسرش انتخاب کرده بود: نام علی که از نام علی اعلا، خدای متعال سرچشمه گرفته است.
چنین نامی که با شخصیت علی) ع( به کمال رسیده بود.
نام مطرود آن روزگار بود.
برای شناخت ماهیت و صورت سلطنت معاویه همین یک علامت کافی است.
جلوگیری از نام علی) ع( سازماندهی شده بود.
معاویه در هر قبیله‌ای نماینده‌ای را منصوب کرده بود.
آن نماینده در میان آن قبیله، در جلسات آن می‌گشت و می‌پرسید: دیشب در کدام خانه کودکی به دنیا آمده است؟
نام آن کودک چیست؟
دیشب بر کدام خانه مهمان وارد شده است؟
از کجاست؟
نام او یا آنان چیست؟
بدین صورت یک کنترل دقیق و جامع انجام می‌شد.
و مردم نامی که معاویه و حکومت نمی‌پسندید انتخاب نمی‌کردند.
معاویه همان گونه که کوشید امام حسن مجتبی) ع( را مأمور جنگ با خوارج کند که در صورت پذیرش امام حسن) ع( رهبری و امارت معاویه عملاً تثبیت شود و مشروعیت یابد، که البته امام حسن) ع( نپذیرفت و به معاویه گفت: اگر قرار باشد با کسی بجنگم تو اولویت داری!
در مورد امام حسین) ع( نیز معاویه توطئه‌ای را تدارک دید.
توطئه‌ای چند‌ وجهی که هم باعث مشروعیت یزید می‌شد و هم حکومت معاویه.
معاویه از مروان‌بن‌حکم که حاکم حجاز بود و مقرش در مدینه، درخواست کرد که دختر عبدالله‌بن‌جعفر که دختر زینب کبری س بود را برای یزید خواستگاری کند.
مروان موضوع را با عبدالله‌بن‌جعفر در میان گذاشت، عبدالله گفت: بزرگ و تصمیم‌گیرنده خانواده ما حسین) ع( است.
در مسجد جمع شدند.
مروان دربارهٔ مهریه صحبت کرد که چنین و چنان خواهد بود.
هر قدر پدرش بخواهد و این که هر دو تیره بنی‌هاشم و بنی‌امیه، با این ازدواج کدورتهایشان برطرف می‌شود.
درباره ویژگیهای یزید صحبت کرد که کفوی ندارد و این که: بوجهه یستسقی الغمام!
مصرعی از شعری را که درباره پیامبر ص سروده شده است برای یزید خواند، و این که قرضهای عبدالله‌بن‌جعفر ادا خواهد شد.
امام حسین) ع( تمامی نکات مطرح‌شده توسط مروان‌بن‌حکم را یکی یکی پاسخ گفت.
گفت مهریه دختران ما مطابق سنتی که در خانواده ماست و سنت رسول خداست، حدود ۴۸۰ درهم است.
از کی تا به حال در خانواده ما رسم بوده است که مهر دخترمان را بدهی قرار دهیم!؟
ما گروهی هستیم که به خاطر خداوند با شما دشمنیم.
و به خاطر دنیا با شما مصالحه نمی‌کنیم.
این سخن که یزید چگونه مهریه خواهد داد.
کسی که بهتر از یزید و پدر یزید و جد یزید است مهریه را تعیین کرده است.
امارت بر اعتبار یزید چیزی نیفزوده است.
آنانی که تا دیروز همانند یزید بودند، امروز هم هستند.
این سخن درباره رسول خداست و دربارهٔ چهرهٔ او و آبروی اوست.
بعد از پاسخگویی موردی به تمامی نکاتی که مروان بن حکم مطرح کرده بود، امام حسین) ع( گفت: همگی شاهد باشید که من ام‌کلثوم دختر عبدالله‌بن‌جعفر را به عقد پسرعمویش قاسم بن محمد بن جعفر با مهریه ۴۸۰ درهم و علاوه بر آن ملکی که خودم در مدینه دارم درآوردم.
مزرعه‌ای که در عقیق بود و درآمد آن سالی هشت هزار دینار بود.
مروان گفت: شما ای بنی‌هاشم بر ما ستم کردید.
پیداست امام حسین) ع( کاملاً متوجه و در اندیشه است که دو جریان امامت و سلطنت آمیخته نشوند، و بهانه‌ای به دست معاویه و حکومت او نیفتد که از اعتبار خاندان پیامبر ص به نفع قدرت و دنیای بنی‌امیه بهره‌برداری کنند.
با توجه به سنتهای قبیله‌ای که ازدواج می‌توانست باعث پیوند دو قبیله شود و کدورتها و حتی خون‌های ریخته‌شده فراموش گردد، معاویه که نگران یزید بود، می‌خواست زمینه قدرت و سلطنت یزید را به گونه‌ای فراهم کند که دیگر مقاومت و اعتراضی در برابر یزید نباشد.
ازدواج یزید با دختر زینب کبری س و عبدالله‌بن‌جعفر که در واقع بعد از امام حسین) ع( شاخص‌ترین خانواده بنی‌هاشم بود به یزید اعتباری ویژه می‌بخشید، که امام حسین) ع( این توطئه را بر هم زد.
موارد متعددی وجود دارد که امام حسین) ع( در دهه پنجاه هر وقت، شرایط مناسبی پیش می‌آمده است ناخشنودی خود را نسبت به حکومت معاویه و نیز شخص یزید اعلام می‌کرده است.
روزی امام حسین) ع( خشمگین از نزد معاویه خارج شد.
عبدالله‌بن‌زبیر را در مسیر دید.
به عبدالله‌بن‌زبیر گفت که معاویه در حق او ستم روا داشته است.
به عبدالله‌بن‌زبیر گفت: سه پیشنهاد دارم.
یا این که عبدالله‌بن‌زبیر یا عبدالله‌بن‌عمر در مورد مسئله اختلافی حکم شوند.
دوم این که معاویه به حق امام حسین) ع( اقرار کند، آن گاه امام حسین) ع(، موضوع حق ملک یا مزرعه را به معاویه ببخشد.
یا این که آن ملک را از امام حسین) ع( بخرد.
اگر به هیچکدام از این سه پیشنهاد عمل نکند، پیشنهاد چهارم صیلم خواهد بود و امام حسین) ع( مردم را به پیمان سوگند) حلف الفضول( فرامی‌خواند.
عبدالله‌بن‌زبیر گفت: اگر به پیمان دعوت کردی من هم با تو هستم تا جان من در راه تو و همراه با جان تو فدا شود.
مسیر طبیعی خود را طی می‌کند.
یک هفته فرصت ارسال شکایات است و سپس شکایات در هیئتهای اجرایی و نظارت بررسی می‌شود و در مواقعی نیز شورای نگهبان باید بازرس به حوزه اعزام کند و این کارها به زمان احتیاج دارد.
دو تن از سفرای عرب که در ضیافت یکی از بازرگانان تهران در لواسانات حضور داشتند، روز سه‌شنبه در گفت و گو با ایرنا، حضور خود در این ضیافت را امری طبیعی دانستند و مطالب صددرصد دروغ برخی از روزنامه‌ها را مورد نکوهش قرار دادند.
این ضیافت که در آن دکتر عطاأالله مهاجرانی وزیر فرهنگ و ارشاد اسلامی و غلامحسین کرباسچی دبیرکل حزب کارگزاران سازندگی نیز حضور داشتند، موجب حمله برخی از روزنامه‌ها به ویژه به دکتر مهاجرانی شد و ادعا کردند که در این ضیافت، برخی از سفرای کشورهای غربی نیز حضور داشته‌اند.
احمد الحسن سفیر سوریه که در این ضیافت حضور داشت، گفت: مطالبی که برخی از روزنامه‌ها در چارچوب خصومت‌های داخلی خود منتشر کرده‌اند، کاملاً بی‌اساس و دروغ محض است.
زیرا ضیافت آقای حسینجانی، سنتی همه‌ساله است و امسال نیز از یک ماه پیش، تعدادی از سفرای کشورهای عرب و عده‌ای از شخصیتها در آن دعوت شده بودند که اکثراً نتوانستند در آن شرکت کنند و تنها ۴ سفیر از کشورهای عربی در این میهمانی شرکت داشتند.
سفیر سوریه، افزود: حضور سفرا در میهمانی آقای حسینجانی، یک مساله عادی و طبیعی بود و در آن، هیچ سخنی از سیاست یا تجارت به میان نیامد.
سفیر سوریه، افزود: مهمترین موضوع گفت و گو در این میهمانی، پیرامون کتاب جدید تاریخ آقای باستانی پاریزی بود که در اطراف آن، صحبت و تبادل نظر شد و در آن، هیچ سفیر غربی و یا غیرعرب حضور نداشت.
وی با ابراز تأسف از نحوه انعکاس این میهمانی ساده، گفت: چنین دیدارهایی که در هر زمان و مکان می‌تواند رخ دهد، امری طبیعی و نشانه روابط مردمی در ایران است.
سفیر سوریه، تأکید کرد: ما به عنوان نمایندگان کشورهای دوست ایران که خود را حافظ منافع و مناسبات دو کشور می‌دانیم، نمی‌توانیم این شایعات ظالمانه و اهانت‌آمیز را بپذیریم.
عدنان منصور سفیر لبنان نیز که در این ضیافت حضور داشت، این برخورد تبلیغاتی را اهانت‌آمیز خواند و گفت: مطالبی که در برخی روزنامه‌ها در مورد ضیافت لواسانات منعکس شده، دروغ محض است و بازی کردن با روابط کشورهای دوست و شخصیت نمایندگان آنان در راه اختلافات داخلی خود، معقول و منطقی نیست.
سفیر لبنان افزود: اگر من شخصا در این ضیافت نبودم ادعاهای مندرج در روزنامه‌ها را باور می‌کردم و احساس می‌کنم که مطبوعات در اینجا از انتشار مطالب صددرصد دروغ هم ابایی ندارند.
وی با تأکید بر این مطلب که پرداختن مطبوعات هر کشور به مسایل و مشکلات داخلی آن هیچ ارتباطی با سفرای خارجی ندارد، ابراز امیدواری کرد که رسانه‌ها در برخورد با مسایل خارجی و نمایندگان رسمی کشورهای دیگر در ایران امانتدار باشند و شخصیت و اعتبار دیگران را قربانی تصفیه حسابهای خود ننمایند.
ارومیه، در پنجاهمین روز از فصل بهار، بارش برف ارتفاعات اطراف شهرستان مرزی چالدران واقع در استان آذربایجان غربی را سفیدپوش کرد.
ارتفاعات اطراف چالدران که عمدتاً از مراتع ییلاقی منطقه هستند و از هوای بهاری برخوردار بودند، از نخستین ساعات بامداد روز سه‌شنبه با بارش برف چهره زمستانی به خود گرفتند.
به دنبال بارش برف در ارتفاعات چالدران که با وزش باد سرد همراه بود دمای هوای این شهرستان با ۶ تا ۷ درجه کاهش به صفر درجه سانتیگراد رسید.
همزمان با دومین روز برپایی همایش بین‌المللی قنات، هفت بنای آبی مرمت‌شده در یزد مورد بهره‌برداری قرار گرفت.
مدیرعامل شرکت سهامی آب منطقه‌ای یزد این بناها را آسیاب آبی تفت، آسیاب آبی دوسنگی محمدآباد میبد، آب‌انبار شش بادگیری، تأسیسات آبی خانه کلاهدوزها، آب‌انبار تکیه امیر چخماق، آب‌انبار گلشن و سرچشمه قنات دولت‌آباد اعلام کرد.
دکتر علی اصغر سمسار یزدی گفت: مرمت این بناهای آبی دیر‌قدمت ۲۰۰ میلیون ریال هزینه در بر داشت.
وی همچنین افزود: از مجموعه ۳۰۰۰ قنات موجود در استان یزد هم‌اکنون ۳۰۰ مورد آن متروکه است.
او طول قناتهای این استان را ۳۴۷۲ کیلومتر ذکر کرد و گفت: این تعداد قنات ۴۳ هزار و ۹۲۳ هکتار زمین را در استان یزد آبیاری می‌کنند.
در همایش بین‌المللی قنات ۷۰۰ کارشناس داخلی و متخصصانی از کشورهای فرانسه، سوریه، عمان، چین، ژاپن، ایتالیا و انگلستان حضور دارند.
عملیات احداث موج‌شکن چمخاله با حجم عملیات سنگی بالغ بر ۱۱۹ هزار و ۶۰۰ مترمکعب آغاز شد.
هزینه اجرای این طرح از محل اعتبارات عمرانی وزارت راه و ترابری تأمین می‌شود.
همچنین با هماهنگی سازمان حفاظت محیط زیست استان گیلان احداث دو شاخه آب‌شکن به منظور تأمین تردد شناورها در بندر چمخاله آغاز شده است که کاربری توریستی، صیادی نیز دارد.
مهر و داغ در موزه بابل همزمان با روز جهانی موزه و هفته میراث فرهنگی، نمایشگاهی از ۳۰ نمونه مهر و داغ در موزه بابل برگزار می‌شود.
به گزارش روابط عمومی سازمان میراث فرهنگی کشور، مهر خرمن و داغ که دو نمونه از اشیاء موزه‌ای مردم‌شناسی است، هر دو از نشانه‌های مالکیت در زندگی مبتنی بر تولید کشاورزی و دامداری است.
این اشیاء از سال‌های اول دهه چهل و همزمان با برنامه اصلاحات ارضی سال ۱۳۴۱ و تغییر نظام زمین‌داری کلان از شمار مجموعه وسایل کشاورزی خارج شدند.
مهرها از جمله مهر خرمن علاوه بر پشتوانه قدرت، پشتوانه ایمانی جامعه را نیز با خود داشته است.
نقش‌ها و واژه‌های مقدس و متبرک روی انواع مهرها و روی مهره خرمن چنین کارکردی دارند.
مهر و خرمن نشانی نهاده بر پای یک پیمان نانوشته است که نمونه این پیمان در عرصه‌های دیگر به صورت نهادن سه سنگ روی هم در بیشتر مناطق حوزه زاگرس مرکزی به ویژه در جوامع عشایری قابل‌مشاهده است.
داغ‌ها نیز اشیایی با خصلت نشان مالکیت است.
داغ‌ها که در حال حاضر در تمام مناطق ایران معمول و نشان از مالکیت بر دام است، هنوز از گردونه فرهنگ جاری خارج نشده‌اند.
هفته میراث فرهنگی که از ۲۸ اردیبهشت شروع و تا سوم خرداد ادامه خواهد داشت نمایشگاهی از آثار و اموال تاریخی و همایش انجمنهای میراث فرهنگی نیز در ساری مرکز استان مازندران برگزار خواهد شد.
نمایش فیلم‌های ایرانی در سومین جشنواره بین‌المللی فیلم زنان در آنکارا، مورد استقبال هنرمندان و فیلم‌سازان جهان قرار گرفته است.
در این جشنواره فیلم‌های دو زن به کارگردانی تهمینه میلانی، بانوی اردیبهشت و روسری آبی ساخته رخشان بنی‌اعتماد شرکت دارند.
در بخش فیلم‌های مستند این جشنواره نیز فیلم سفر ایرانی به کارگردانی مایسون پاچاجی از انگلیس به نمایش در خواهد آمد.
این جشنواره از روز ۱۵ اردیبهشت ماه با شرکت فیلم‌سازانی از کشورهای ایران، یونان، آلمان، فرانسه، انگلیس، آمریکا، استرالیا، لهستان، پرتغال و ترکیه در چند سینمای آنکارا آغاز به کار کرده است.
رخشان بنی‌اعتماد که به عنوان میهمان ویژه در این جشنواره حضور دارد، روز دوشنبه در پایان نمایش فیلم خود در یک جلسه پرسش و پاسخ هنری شرکت کرد.
وی در این جلسه در مورد حضور گسترده زنان ایران در عرصه‌های اجتماعی، فرهنگی و هنری مطالبی را بیان کرد.
در این نشست یکی از منتقدان سینمای ترکیه، با تقدیر از فیلمسازان ایرانی به خاطر تهیه فیلم‌های انسانی و ارزشمند اجتماعی، ابراز امیدواری کرد که کارگردانان ایرانی در ادای رسالت خطیر حرفه‌ای خود، هرگز به سمت ساختن فیلم‌های هالیوودی نروند.
دومین نمایشگاه صنایع دستی آسیایی با هماهنگی انجمن زنان آسیایی در شهر هاوانا مرکز کوبا برگزار شد.
در این نمایشگاه جمهوری اسلامی ایران با عرضه صنایع دستی از شهرهای اصفهان، شیراز، تبریز، گلپایگان و ساوه شامل فرش دستباف و ماشینی، گلیم، تابلوهای منبت‌کاری‌شده، گز، پسته، رومیزی و ارائه انواع و اقسام غذاهای متنوع و سنتی ایرانی شرکت کرد.
این نمایشگاه مورد بازدید مقامات سیاسی کشور میزبان از جمله تعدادی از معاونان و مدیران کل وزارت روابط خارجی کوبا و جهانگردان قرار گرفت.
استقبال از سینمای ایران در روسیه
نمایش فیلم‌های سینمای ایران در چارچوب برگزاری هفته فیلم جمهوری اسلامی ایران در مسکو، استقبال و تحسین دوستداران هنر سینما در روسیه را در پی داشته است.
از هفته گذشته که فیلم‌های ایرانی در تالارهای متعدد موزه سینمای روسیه در مسکو به نمایش در آمده است، همه‌روزه گروهی از دوستداران سینما از این فیلم‌ها دیدن می‌کنند.
در هفته فیلم ایران که به همت رایزنی فرهنگی جمهوری اسلامی ایران در مسکو برگزار می‌شود، فیلم‌هایی از داریوش مهرجویی، عباس کیارستمی، محسن مخملباف، مجید مجیدی، رخشان بنی‌اعتماد و چند تن دیگر از سینماگران ایرانی به نمایش گذاشته شده است.
نااوم کلیمن مدیر موزه سینمای روسیه در مورد استقبال فراوان از به نمایش در آمدن فیلم‌های ایرانی در این مرکز سینمایی گفت: این اولین بار است که شاهد چنین استقبالی از یک هفته فیلم‌های خارجی هستیم.
وی گفت: حضور این تعداد بیننده و متقاضی برای فیلم‌های به نمایش در‌ آمده در این مرکز سینمایی، کم‌سابقه و نشان‌دهنده پویایی سینمای ایران است.
در روزهای اخیر تعدادی از روزنامه‌های منتشره در مسکو بخش‌هایی از صفحات هنری خود را به سینمای ایران اختصاص دادند.
همچنین مجله تخصصی سینما نیز که در مسکو منتشر می‌شود، صفحاتی از شماره اخیر خود را به معرفی سینمای ایران، فیلم‌ها و سینماگران موفق ایرانی اختصاص داد.
هفته فیلم جمهوری اسلامی ایران در مسکو فردا به پایان می‌رسد.
آثار مکشوفه از شهر سوخته به نمایش گذاشته می‌شود.
آثار یافت‌شده از کاوش‌های باستان‌شناسی محوطه شهر سوخته که از حدود ۵۰۰۰ سال پیش مهمترین مرکز استقرار تمدن فلات ایران بوده، همزمان با هفته میراث فرهنگی در موزه زاهدان در معرض دید عموم قرار می‌گیرد.
به گزارش روابط عمومی سازمان میراث فرهنگی، انواع اثر مهره‌ای گلی، نمونه‌های متنوع پیکره‌های گلی انسان و جانداران، اشیاء کوچک فلزی، سفال، طناب و پارچه‌های کتانی از جمله اشیایی است که به نمایش گذاشته می‌شود.
این شهر که در دوران رونق خود دارای حدود ۵۵۰۰ نفر سکنه بوده، نخستین بار در سال ۱۳۳۹ توسط گروهی ایتالیایی و به سرپرستی ماریتسیوتوزی مورد کاوش قرار گرفت که تا سال ۱۳۵۷ نیز ادامه داشت.
این محوطه مجدداً در سال ۱۳۷۶ و پس از یک وقفه ۱۹ ساله توسط دکتر سید منصور سید سجادی مورد کاوش قرار گرفت که همچنان ادامه دارد.
مهمترین آثار مکشوفه از معماری شهر سوخته، خانه‌های موسوم به پلکانی و بنای کاخ سوخته می‌باشد.
از دیگر آثار یافت‌شده، جمجمه یک دختر ۱۳ ساله است که به دلیل بیماری هیدروسفالی تحت عمل جراحی قرار گرفته و می‌توان از آن به عنوان اولین جراحی مغز در ایران نام برد.
همزمان با بزرگداشت روز جهانی موزه و هفته میراث فرهنگی که از ۲۸ اردیبهشت شروع می‌شود نمایشگاههای جاوندبافی، سوزن‌دوزی و پوشاک بلوچ و آثار مردم‌شناسی نیز در ایرانشهر و زاهدان تشکیل می‌شود.
تیم ملی فوتسال ایران در چهارمین دیدار خود در چارچوب رقابت‌های قهرمانی آسیا در بانکوک سه‌شنبه شب با نتیجه ۱۰ بر یک قرقیزستان را شکست داد.
تیم ایران نیمه اول را با برتری یک بر صفر به پایان برده بود.
به این ترتیب ایران به عنوان تیم اول و ژاپن به عنوان تیم دوم از گروه الف به مرحله نیمه نهایی این مسابقات راه یافتند.
از گروه ب نیز قزاقستان به عنوان تیم اول و برنده دیدار تیم‌های تایلند و سنگاپور که در جریان است به عنوان تیم دوم به مرحله نیمه نهایی رسیدند.
دیدارهای مرحله نیمه نهایی را امروز تیم فوتسال ایران در مقابل برنده بازی تایلند و سنگاپور و ژاپن در مقابل قزاقستان برگزار خواهند کرد.
دیدار نهایی و رده‌بندی نیز فردا جمعه انجام خواهد شد.
تیم ملی داخل سالن ایران در رقابتهای دور مقدماتی جام جهانی با تیم‌های ژاپن، ماکااو، قرقیزستان و ازبکستان هم‌گروه بود.
تیم فوتسال ایران هر چهار دیدار مرحله مقدماتی را با پیروزی قاطع پشت سر گذاشت.
نتایج بازیهای تیم فوتسال ایران در مرحله مقدماتی به این شرح است:
تیم ملی پینگ‌پنگ ایران که در چهاردهمین دوره مسابقات قهرمانی آسیا در دوحه مرکز قطر شرکت کرده بود با دو پیروزی و سه شکست، در میان ۵۲ تیم شرکت‌کننده عنوان چهاردهم را در رقابتهای تیمی مردان آسیا به دست آورد.
تیم ایران که با مالزی و سنگاپور در دور مقدماتی همگروه بود با یک پیروزی مقابل مالزی) ۳ بر ۱( و شکست سه بر صفر برابر سنگاپور راهی دور بعد شد.
تیم کشورمان در پیکارهای بعدی به ترتیب مقابل استرالیا، عربستان و قزاقستان قرار گرفت که به دو شکست سه بر صفر و سه برد مقابل استرالیا و قزاقستان دست یافت و عربستان را با حساب سه بر صفر تسلیم کرد و نهایتاً به مقام چهاردهمی آسیا تن درداد.
تیم ملی پینگ‌پنگ ایران را در این مسابقات، مجید احتشام‌زاده، محمد بایرام‌پور، اکبر بهمنی، رضا فرجی و مجتبی امینی تشکیل می‌داد.
این مقام در حالی برای ایران حاصل شد که در دوره پیش در اوزاکای ژاپن، تیم کشورمان به مقام دهمی آسیا رسیده بود و در بازیهای آسیایی ۹۸ بانکوک با سه بازیکن زیر ۲۰ سال به مقام پنجمی مشترک با کره شمالی دست یافته بود.
بازیکنان تیم ایران در هر سه قسمت انفرادی، دو نفره و تیمی شرکت کرده بودند که در رقابتهای انفرادی و دو نفره حذف شدند و در پیکارهای تیمی مقامی کسب نکردند.
در رقابتهای تیمی مردان، چین و تایوان به ترتیب اول و دوم شدند و کره جنوبی و ژاپن مشترکاً عنوان سوم را به دست آوردند.
نفرات برتر در پانزدهمین دوره رقابتهای پینگ‌پنگ قهرمانی آسیا که در دوحهٔ قطر برگزار شد، ژانگ بنگ از تایوان در مسابقه‌های انفرادی مردان و لن لی از چین در انفرادی زنان به مقام قهرمانی دست یافتند.
در رقابتهای دونفره مردان تیم تایوان و در رده زنان تیم دونفره کره جنوبی به مقام نخست آسیا دست یافتند.
در قسمت تیمی، تیم چین اول شد و تایوان به مقام دوم رسید.
تیم‌های کره جنوبی و ژاپن مشترکاً عنوان سوم را به دست آوردند.
فصل بهار امسال در اغلب ایالات آمریکا، بسیار زودگذر بوده و گرمای شدید تابستان بر اکثر نقاط این کشور حکمفرما شده است.
در ایالت تگزاس در مدت سه روز گرمای هوا به ۲۰۱ درجه فارنهایت رسید.
هوای بالای ۹۰ درجه فارنهایت همچنین روز سه‌شنبه ایالت کارولینای جنوبی تا کانتیکت را در کام خود فرو‌برد.
روز دوشنبه در داغترین ساعات بعدازظهر، هوای نیویورک به ۹۱ درجه رسید که ۲۲ درجه بالاتر از سطح عادی هوای این ایالت در این ماه از سال است و از سال ۱۹۳۶ تا کنون بی‌سابقه بوده است.
بزرگترین خانه سیار کاروان جهان در عربستان سعودی ساخته شد.
این کاروان ۳۲ متر طول، ۶/ ۵ متر عرض و ۵ متر ارتفاع دارد و در دو طبقه ساخته شده است.
این کاروان دارای اتاق غذاخوری، سالن پذیرایی، چند اتاق خواب و سرویس‌های بهداشتی است و تالار پذیرایی آن ظرفیت ۱۴ نفر را دارد.
در این کاروان دستگاه‌های هشداردهنده نشت گاز و بروز اشکالات فنی نیز نصب شده است و برق آن ۲۱ ولت است.
بخش بیرونی این خانه سیار از فایبرگلاس ساخته شده و در آن مسایل مربوط به گرما و سرمای هوا نیز در نظر گرفته شده و برای هر نوع آب و هوایی مناسب است.
صاحب این کاروان امیدوار است نام آن را در کتاب رکوردهای جهان ثبت کنند.
به‌رغم کاهش ارزش سهام عمده بازار بورس فرانکفورت، ارزش سهام شرکت بی ام و همچنان در حال افزایش است.
به گزارش شبکه تلویزیونی سی ان ان، ارزش هر واحد سهم شرکت بی ام و آلمان، روز سه‌شنبه سه و هفتاد و پنج صدم درصد افزایش یافت و علت این افزایش ارزش سهام به دلیل تصمیم این شرکت برای فروش کارخانه وابسته خود در انگلیس به نام رور بوده است.
پژوهشگران آمریکایی مراحل نخستین تحقیقات روی واکسن ضدتب‌خال را با موفقیت پشت سر گذاشته‌اند و امیدوارند به‌زودی این واکسن را روی انسان آزمایش کنند.
به گفته این پژوهشگران ویروس تب‌خال دو نوع است که نوع اول آن موجب ایجاد تب‌خال‌های پوستی می‌شود و نوع دوم آن تب‌خال‌های مجرای زایمان را موجب می‌شود که برای نوزادانی که از این مجرا عبور می‌کنند، بسیار خطرناک است و عوارض شدیدی ایجاد می‌کند.
آن‌ها امیدوارند این واکسن به‌زودی در دسترس بیماران قرار گیرد و آن‌ها را از عفونت‌های ناشی از این عارضه نجات دهد.
پژوهشگران آمریکایی اعلام کردند سفرهای فضایی موجب پوک شدن استخوان‌های فضانوردان می‌شود.
به گفته پژوهشگران، قرار گرفتن در حالت بی‌وزنی بیش از یک ماه، روی سلولهای استخوانی تأثیر می‌گذارد و موجب کاهش تراکم این سلولها می‌شود که پوکی استخوان را به دنبال دارد.
این پژوهشگران پس از بررسی استخوانهای ۵۱ فضانورد ایستگاه فضایی میر- قبل و بعد از مأموریت فضایی‌شان- نتیجه گرفتند که این فضانوردان پس از مراجعت از فضا، بخش قابل‌توجهی از سلول‌های استخوانی خود را به ویژه در بخش پایین پا از دست داده‌اند.
پزشکان انگلیسی موفق شدند بیماری سرطان یک زن را با استفاده از واکسن تهیه‌شده از بدن او درمان کنند.
این زن ۴۲ ساله، ۱۰ سال تحت درمان پزشکان انگلیسی بود.
آن‌ها دی ان ای تومور مغزی سرطانی این زن را با سرنگ خارج کردند و سپس واکسنی از آن ساختند و واکسن تهیه‌شده از دی ان ای تومور را دوباره به بدن زن بیمار تزریق کردند.
این زن ۶ هفته پس از تزریق واکسن، سلامت کامل خود را بازیافت و تومور از مغز او ناپدید شد.
پژوهشگران امیدوارند با کمک این روش، سرطان‌های سینه و پروستات را نیز درمان کنند.
جلوتر از آقای خاتمی در حمایت از آزادی‌ها حرکت می‌کنند و انتظارات از اصلاحات را آنقدر بالا می‌برند که هیچ کس نمی‌تواند پاسخگوی آن‌ها باشد به طوری که نظام را ناکام معرفی کنند.
رضایی افزود: نفوذی‌ها و مسئولان بین‌المللی آنان تا کنون تلاش داشتند خاتمی را در سر دوراهی انتخاب نظام یا علیه نظام قرار دهند و اکنون که وی با موضع‌گیری‌های شفاف نشان داده که از نظام دفاع می‌کند، تمام کسانی که فکر می‌کردند می‌توان از ایشان به عنوان پتانسیلی علیه نظام استفاده کرد، از این پس، علیه او کار خواهند کرد.
وی تلاش مخالفان داخلی رئیس‌جمهوری را هم بی‌ثمر خواند و اظهار داشت: در داخل فکر نمی‌کنم چنین شود چون شرایط فعلی قابل‌مقایسه با دوران صدر انقلاب نیست و کسانی که آن‌ها را با هم مقایسه می‌کنند اشتباه بزرگی می‌کنند.
وی دومین عامل ناموفق بودن تلاش مخالفان خاتمی را حمایت جدی رهبری از وی عنوان کرد و افزود: شخص و دولت آقای خاتمی بجز وزارت فرهنگ و ارشاد اسلامی مورد تایید رهبری است، و ایشان تا کنون به طور جدی از دولت آقای خاتمی حمایت کرده و اگر احساس کنند دولت دارد تضعیف می‌شود قطعاً به حمایت از رئیس‌جمهوری و دولت او منهای وزارت ارشاد بر خواهند خاست.
دبیر مجمع تشخیص مصلحت نظام تأکید کرد: سران نظام مصمم هستند از این پس با هر نفوذی که بخواهد دولت و یا کلیه مجلس و یا قوه قضائیه را تضعیف کند، در چارچوب قانون به‌شدت برخورد کنند.
دبیر مجمع تشخیص مصلحت نظام با بیان این نکته که ۲۹ بهمن مبدأ برخورد جدید اپوزیسیون با نظام جمهوری اسلامی بوده و نظام با تأخیر وارد صحنه شده است، از شرکت برخی مسئولان و شخصیت‌های سیاسی کشور در محافلی با حضور مقام‌های خارجی انتقاد کرد.
وی با بیان این نکته که از آنچه که به عنوان ماجرای ویلای لواسانات مطرح شده و ارتباط احتمالی آن با کنفرانس برلین اطلاعی ندارد، تصریح کرد: من احساس می‌کنم اکنون یک خط راه افتاده که سعی می‌کند نظام جمهوری اسلامی را از ارتباط خارج حذف و نقش رسانه‌های داخلی را در اطلاع‌رسانی به جامعه بی‌اثر کند تا همه اطلاعات و تحلیل‌های مربوط به افکار عمومی از خارج صورت گیرد و مقام‌های مسئول از کنترل ارتباطات داخل و خارج کنار بروند.
محسن رضایی همچنین بر ضرورت وجود مطبوعات آزاد و همراه با نظام برای جلوگیری از میدان یافتن رسانه‌های بیگانه در جامعه تأکید کرد و اظهار داشت: من مقصر اصلی تعطیلی مطبوعات را شخص وزیر ارشاد می‌دانم.
دبیر مجمع تشخیص مصلحت نظام افزود: وزیر فرهنگ و ارشاد اسلامی می‌توانست کاری بکند که حتی یک روزنامه در ایران تعطیل نشود.
او باید زودتر فعال می‌شد و ارتباط رسانه‌ها را با مجموعه نظام برقرار می‌کرد تا مطبوعات با درک تمام حساسیت نظام، کارشان را انجام دهند و نظام مجبور نشود به‌رغم میل خود، برخی مطبوعات را توقیف کند.
رضایی گفت: من اگر جای قوه قضائیه بودم جلوی آقای مهاجرانی را می‌گرفتم و مطبوعات را آزاد می‌گذاشتم، اما نمی‌دانم چرا این کار را نکردند.
دبیر مجمع تشخیص مصلحت نظام با انتقاد از عملکرد دکتر مهاجرانی گفت: من از همان زمان که آقای مهاجرانی با چند تا از دوستانشان، چند ماه مانده به دوم خرداد دنبال این بودند که قانون اساسی را اصلاح و رئیس‌جمهوری را مادام‌العمر کنند، دریافتم که این دوستان نمی‌توانند پاسدار آزادی باشند.
دبیر مجمع تشخیص مصلحت نظام تأکید کرد: من مطمئن بودم اگر مهاجرانی فداکاری می‌کرد و یکسال پیش از وزارت ارشاد کنار می‌رفت، حتماً امروز همه مطبوعات را داشتیم و حتی یک مطبوعه هم تعطیل نمی‌شد.
رضایی درباره تایید انتخابات تهران و تشکیل مجلس ششم گفت: به احتمال قریب به یقین انتخابات تهران باطل نخواهد شد و مجلس ششم در موعد مقرر، هفتم خرداد تشکیل خواهد شد.
حریق به انبار سلاح‌های هسته‌ای لوس‌آلاموس نزدیک شد.
تلاش مأموران پارک ملی ایالت نیومکزیکو آمریکا برای کنترل حریقی که از روز پنجشنبه گذشته آغاز شده است، بی‌نتیجه بود.
به گزارش روزنامه نیویورک تایمز، آتش‌سوزی لوس‌آلاموس موجب شده است هزاران نفر از مردم منطقه خانه‌های خود را ترک کنند.
آزمایشگاه ملی لوس‌آلاموس که در آن سلاح‌های هسته‌ای بسیار حساس نگهداری می‌شود، در خطر قرار گرفته و در حال حاضر آتش به منطقه غربی آزمایشگاه لوس‌آلاموس نزدیک شده است.
ده هزار کارمند این آزمایشگاه به مرخصی اعزام شده‌اند و آزمایشگاه با ۵۰۰ نیروی اورژانس به حالت تعطیل در آمده است.
کوین رواک سخنگوی آزمایشگاه هسته‌ای گفت: تهدید متوجه محلی است که در آن مواد منفجره نگهداری می‌شود.
وی گفت: پلوتونیم موجود در آزمایشگاه در محلی دور از منطقه آتش‌سوزی است و فعلاً خطری متوجه آن نیست.
این حریق در اثر ایجاد یک آتش‌سوزی مصنوعی توسط مأموران پارک ملی برای سوزاندن درختان تنومند کاج به وجود آمد، اما بر اثر وزش باد با سرعت ۲۷ کیلومتر در ساعت، از کنترل مأموران خارج شد.
یک زن الجزایری در فرودگاه فرانکفورت خود را حلق‌آویز کرد.
یک زن الجزایری در فرودگاه فرانکفورت آلمان خودکشی کرد.
به گزارش شبکهٔ تلویزیونی آلمان، یک زن الجزایری به دنبال عدم صدور ویزای پناهندگی از سوی مقام‌های فرودگاه فرانکفورت آلمان، روز دوشنبه پس از هفت ماه اقامت در مرکز پناهندگان خارجی در فرودگاه، خود را حلق‌آویز کرد.
مقام‌های آلمانی اظهار می‌دارند: پناهندگان خارجی در این مرکز نگهداری می‌شوند تا اولین مرحله از روند صدور ویزای پناهندگی برای آن‌ها طی شود.
سازمان‌های کمک‌رسانی، این مقام‌های آلمانی را به‌شدت مورد انتقاد قرار داده‌اند.
نیروهای پلیس گمرک اسپانیا، روز سه‌شنبه سه تن حشیش را در یکی از بنادر مناطق جنوب شرقی این کشور کشف و ضبط کردند.
پلیس بندر کارتاخنا در ایالت مورسیای اسپانیا گفت: این مواد در جریان بازرسی از یک کشتی تفریحی در این بندر به دست آمد.
به گفته پلیس در این ارتباط سه اسپانیایی، یک انگلیسی و یک برزیلی دستگیر و به همراه مواد مخدر مکشوفه تحویل مقامات قضایی در این منطقه شدند.
۳۰ زندانی ونزوالایی گریختند.
۰۳ تن از زندانیان زندان کارابولو در کشور ونزوالا موفق شدند از این زندان فرار کنند.
زندانیان پس از حفر یک تونل به قطر یک متر در عمق ۶ متری زمین، از زندان فرار کردند و جستجوی پلیس نیز برای یافتن آن‌ها بی‌نتیجه ماند.
این زندان تحت تدابیر شدید امنیتی اداره می‌شود و به‌شدت در کنترل پلیس و مقامات امنیتی است، اما مقامات و مأموران هیچ یک متوجه نشدند که زندانیان مدتی طولانی وقت صرف کردند تا تونل را حفر و سپس نقشه فرار خود را عملی کنند.
حتما شکل خواهد گرفت.
تمبرهای شخصی در کانادا چاپ می‌شود.
اداره پست کشور کانادا به مردم اجازه داده است با چاپ تمبرهای مورد علاقه خود، آن‌ها را در مکاتبات به کار برند.
پست کشور کانادا نخستین بار طرح چاپ تمبر شخصی را در یک نمایشگاه مطرح کرد و بدون هیچ گونه تبلیغاتی موفق شد ۲۰۰ سفارش دریافت کند.
افرادی که تمبرهای شخصی سفارش دادند همگی کسانی بودند که میل داشتند طرف مکاتبه خود را غافلگیر کنند.
روش کار پست کانادا برای چاپ این تمبرها به این صورت است که فرد عکس مورد علاقه خود را در ابعاد شش در چهار به همراه ۲۵ دلار به اداره پست می‌فرستد و دو هفته بعد ۵۲ تمبر با همان عکس را دریافت می‌کند.
بهای هر تمبر با این ترتیب بیش از ۲ برابر تمبرهای عادی است، اما برای غافلگیر کردن طرف مکاتبه بسیار مناسب است.
سالهاست که عده‌ای بر این باورند که کوسه‌ها سرطان نمی‌گیرند.
آن‌ها عقیده دارند که غضروف‌های موجود در بدن کوسه خواص ضد سرطان دارند، اما دقیقاً مشخص نیست که پایه و اساس این تئوری چیست.
از آنجا که تومورهای سرطانی برای پیشرفت به رگهای خونی جدید نیازمندند، این تصور به وجود آمده که غضروف کوسه ممکن است از ایجاد رگ‌های جدید جلوگیری کرده و بدین ترتیب با سرطان مقابله کند.
این ماده حتی برای ورم مفاصل و جلوگیری از پیری توصیه شده است.
عده‌ای با استفاده از این نظریات صنعت کوچکی را به وجود آورده و از غضروف کوسه، قرص تهیه کرده و در اختیار بیماران قرار داده‌اند.
در سال ۱۹۹۲ نیز کتابی با عنوان" کوسه‌ها سرطان نمی‌گیرند" به چاپ رسید.
اما تحقیقات اندیشمندان کار و بار صنعت فوق‌الذکر و حامیان نظریه خواص ضد سرطانی کوسه را کساد کرده است.
دانشمندان اخیراً اعلام کرده‌اند که کوسه‌ها نیز سرطان می‌گیرند!
جان هارش بارگر رئیس گروه تحقیقات مربوطه می‌گوید: ۴۰ نوع تومور در بدن انواع کوسه مشاهده شده است.
البته بسیاری از آن‌ها برای محققین شناخته شده بود اما ما به دو نوع سرطان جدید برخورده‌ایم: سرطان کلیه و سرطان خون.
از ۴۰ نوع تومور شناخته‌شده، ۲۳ نوع در کوسه و باقی در ماهی‌های هم‌خانواده این جانور مشاهده شده است.
۲۱ یا ۳۱ نوع از ۴۰ مورد ذکر‌شده بدخیم هستند و مابقی خوش‌خیم و در بدن کوسه‌ها ۶ نوع تومور بدخیم را می‌توان یافت.
محققین اذعان می‌کنند که قرص‌های غضروف کوسه را در مورد ۴۷ بیمار مبتلا به سرطان سینه، روده، ریه و پروستات تجویز کرده اما هیچ نتیجه مثبتی نگرفته‌اند.
آن‌ها می‌گویند هیچ نوع تحقیقی روی انسان یا حیوان برای تایید نتایج مثبت این گونه قرص‌ها وجود ندارد.
محققین می‌گویند: یافته‌های اخیر بسیار مفیدند چرا که ما را وا می‌دارند به جای دل بستن به این گونه باورها به دنبال درمان قطعی سرطان باشیم.
البته شرکت‌های تولیدکننده قرص مربوطه بیکار ننشسته‌اند، آن‌ها هزینه یک پروژه تحقیقاتی در مورد ۶۰۰ بیمار مبتلا به سرطان روده و سینه را تقبل کرده‌اند تا شاید اثر قرص‌های مربوطه را ثابت کنند.
تلسکوپ جدیدی که برای مشاهده دقیق سیاه‌چاله‌ها طراحی شده است، روز سه‌شنبه در منطقه وومرای استرالیا مورد بهره‌برداری قرار گرفت.
این تلسکوپ که کانگورو- ۲ نام دارد، برای ردیابی اشعه‌های گاما در نظر گرفته شده است.
ساختن این تلسکوپ عظیم هزینه‌ای معادل ۱/ ۶ میلیون پوند داشته است.
و طرح مشترک بین ژاپن و استرالیا به شمار می‌رود.
هدف اصلی مأموریت این تلسکوپ، کمک به ماهواره‌های اشعه گاما در تشخیص مکانیسم سیاه‌چاله‌هاست.
همچنین قرار است در این منطقه سه تلسکوپ مشابه دیگر به ارزش ۵/ ۲ میلیون پوند نصب شوند و در نهایت این چهار تلسکوپ برای بزرگترین مأموریت بررسی سیاه‌چاله‌ها به هم متصل خواهند شد.
یونان در صدد بازگرداندن مجسمه‌هایی است که بیش از ۲۰۰ سال قبل از این کشور به لندن برده شد.
مجسمه‌هایی مرمرین که از معبد پارتنون که متعلق به لرد آلجین بوده‌اند موضوع یکی از بحث‌های امروز میراث فرهنگی است.
بحث و مذاکره در کنفرانس بین‌المللی اخیر موزه انگلیس برای نگهداری و مرمت مجسمه‌ها بالا گرفته است و مشاجره بر سر خانه حقیقی این شاهکار آتنی‌ها که در دوران طلایی آتن در قرن پنجم قبل از میلاد، ۵۲ قرن قبل خلق شده، بیشتر و بیشتر می‌شود.
به دستور وزیر سابق فرهنگ، ملینا مرکوری یونانی‌ها تصمیم گرفتند مجسمه‌های مرمری را که ۲۰۰ سال قبل توسط لرد آلجین از آکروپلیس به موزه انگلیس سپرده شده بود را پس بگیرند.
یکی از موضوعاتی که در کنفرانس مطرح است نحوه نگهداری از این مجسمه‌ها است که در سال ۱۸۹۱ به دستور پارلمان انگلستان به نصف قیمت توسط لرد آلجین خریداری و به انگلستان منتقل شد.
از دیگر مباحث کنفرانس، بررسی جزئیات خساراتی است که به دلیل تراش بیش از اندازه مجسمه‌ها در هنگام ترمیم که در سال ۱۹۳۸ تا ۱۹۳۷ توسط دلال هنری به نام لرد داوین بر مجسمه‌ها وارد شده.
این ترمیم که به منظور شفاف و سفید کردن مجسمه‌ها که با اصل خود شباهت داشته باشند در گالری جدیدی که توسط لرد داوین و به پیشنهاد تاریخ‌نویس مشهور ویلیام ست کلیر ترتیب داده شده بود، انجام شد.
بحث دیگر بحثی احساسی است زیرا آکروپلیس برای یونانی‌ها مظهری از آزادی و دموکراسی محسوب می‌شود که اغلب به نام صخره ایثار معروف است و یکی از دلایلی که معبد پارتنون در آنجا ساخته شده این است که به عنوان سمبلی از پیروزی یونانی‌ها در جنگ با ایرانی‌ها است.
با تولد یونان جدید در سال ۱۸۳۸ آکروپلیس به عنوان یک منطقه باستانی شناخته شد.
درست نیم قرن قبل از آن که انگلیسی‌ها قانونی را در ارتباط با بناهای تاریخی وضع کنند، یک اعلامیه جهانی برای حفاظت و استرداد آثار پارتنون و سایر معابدی که آثار آن در انگلیس است منتشر شد.
اگرچه این موضوع برای مردم سایر ملل بحثی هنری و زیباشناختی است،، اما برای یونانی‌ها مجسمه‌های پارتنون بخشی از زیربنای فرهنگی کشورشان محسوب می‌شود.
انگلیسی‌ها به دلیل پرداخت رشوه خود را قانوناً مالک اصلی مجسمه‌ها می‌دانند و اظهار می‌دارند که به نحو شایسته‌ای از مجسمه‌ها نگهداری می‌کنند، چون آن‌ها از مجسمه‌هایی که هنوز در پارتنون هستند سالم‌تر مانده‌اند.
حال مهمترین بحث این است که موزه انگلستان می‌خواهد مجسمه‌ها را در مرکز لندن نمایش دهد تا شناخت از فرهنگ یونان باستان توسعه یابد.
بدین ترتیب برای تمام مردم جهان آسان خواهد بود که یونان باستان را با سایر تمدن‌های باستانی مقایسه کنند.
گور فردوسی و گور چنگیز تیمور فاتح هند و ایران، که ملت‌ها را دسته‌دسته چون گوسفندانی که از برابر شیر پراکنده شوند، از پیش روی خود گریزان می‌یافت، به گورهای مردگان احترام بسیار می‌گذاشت.
و هر وقت که مغولان او شهری تازه را به تصرف در می‌آوردند و چون داسی که در کشتزاری از گندمهای رسیده نهاده باشند مردم آن را از دم تیغ می‌گذرانیدند، و با آهک آب‌ندیده و سرهای بریده طاق نصرتهای گران می‌ساختند، تیمور در میان غریو جنگ و برق شمشیر، بی‌آنکه به خود زحمت نگاهی بدین صحنه مرگبار دهد، سوار بر اسبی زرین زین می‌گذشت و غرق در اندیشه‌های تیره به قلمرو مردگان می‌رفت و آنجا فرود می‌آمد.
آنگاه مدتی دراز یکه و تنها، میان مقابر پرسه می‌زد و هر وقت که با گور نیاکانی، یا امامی، یا شاعری، یا جنگ‌آور نامداری برمی‌خورد سر فرود می‌آورد و پارسایانه پیشانی بر سنگ آن گور می‌نهاد.
وقتی که شهر طوس را در روزی از ماه رمضان گشودند، سرکرده سواران نمدین کلاه فرمان داد که آن را شهری بی‌دفاع شناسند و ویرانش نکنند، زیرا پیش از آن فردوسی شاعر ایرانی زندگانی خویش را سراسر در طوس گذرانیده بود.
تیمور برای دیدن گور او به گورستان رفت و چون جاذبه‌ای مرموز روح و اندیشه او را به سوی این آرامگاه می‌کشید، فرمان داد تا گور را بگشایند.
قبر شاعر غرق گل سرخ بود.
تیمور از خود پرسید که کالبد خود او، بعد از آن که آخرین روز عمرش به سر رسید، به چه صورت در خواهد آمد؟
وقتی که به فلاتهای مرتفع سرزمین خود بازگشت.
در سر راه خویش از قره‌قو روم در تاتارستان گذشت که در آنجا چنگیز خان در معبدی برنجین به خواب جاویدان رفته است.
سنگ مرمری را که بر گور فاتح چین بود در برابر زائر بزرگی که به زانو درافتاده و پشت به احترام خم کرده بود برداشتند، اما تیمور به خود لرزید و از وحشت سر برگردانید.
گور چنگیز غرق خون بود.
در حالی که پیشرفت‌های پزشکی احتمال زنده ماندن نوزادان نارس را به طور چشمگیری افزایش و خطر بروز معلولیت را در آنان کاهش داده است، بسیاری از افراد و حتی پزشکان از این پیشرفت‌های ارزنده بی‌اطلاعند.
تولد نوزاد نارس در ۶ تا ۱۰ درصد حاملگی‌ها رخ می‌دهد و نارس بودن شایع‌ترین علت بیماری و مرگ در دوره نوزادی است.
در مطالعه جدید که پژوهشگران دانشگاه آلاباما انجام داده‌اند، از پزشکان اطفال و زنان در مورد احتمال زنده ماندن نوزادان ۸۲ هفته‌ای سؤال شد.
متخصصان اطفال، این رقم را ۶۸ درصد و متخصصان زنان ۵۸ درصد تخمین زدند، در حالی که احتمال واقعی زنده ماندن نوزاد با پیشرفت‌های اخیر، ۴۸ درصد است.
این ارزیابی در مورد احتمال معلولیت نوزاد نیز وضعیت مشابهی داشت.
دکتر هی وود یکی از محققان این مطالعه می‌گوید: راه برطرف کردن باورهای غلط در مورد نوزادان نارس، آموزش عمومی و تخصصی است.
پزشکان و مردم باید از پیشرفت‌های جدید در مورد روش‌های نگهداری نوزاد نارس مطلع باشند و بدانند که برخورد با نوزاد نارس، امروزه بسیار متفاوت از آن چیزیست که در یک دهه پیش انجام می‌شد.
سردردهای ناشی از درمان ام اس، همان میگرن است.
سردردهایی که به طور معمول در جریان درمان بیماری ام اس با داروی اینترفرون بتا رخ می‌دهد، همان میگرن است.
دکتر براندز مسئول مطالعه از گروه علوم عصبی نشویل در تنسی می‌گوید: ۵۷ درصد بیماران مبتلا به ام اس،، پس از درمان با اینترفرون بتا علائمی مشابه آنفلوانزا شامل سردرد پیدا می‌کنند.
نتایج مطالعه روی ۱۵ بیمار دچار ام اس که برای آنان داروی اینترفرون بتا تجویز شده، حاکی از آن است که سردردهای آنان پس از درمان، همان سردرد میگرنی است.
با توجه به نتایج مطالعات اخیر، سردرد ناشی از درمان با اینترفرون در بیماران مبتلا به ام اس با داروهای ضدمیگرن قابل درمان است.
ام اس نوعی بیماری سیستم عصبی مرکزی است که در جریان آن عملکرد سلول‌های عصبی به علت تخریب پوشش سلول‌های عصبی کاهش می‌یابد.
با جدی شدن جرایم روی شبکه اینترنت، دولت آمریکا بخش قضایی ویژه‌ای را برای پیگیری این گونه خلاف‌ها تأسیس کرد.
وزارت دادگستری آمریکا روز سه‌شنبه اعلام کرد، نهاد ویژه‌ای را به نام مرکز شکایت‌های تقلب روی اینترنت ایجاد کرده است.
نهاد مذکور که دفتر مرکزی آن در ایالت ویرجینیای غربی قرار دارد، محل اصلی ارجاع کلیه شکایت‌های مربوط به اینترنت خواهد بود و اطلاعات مربوط به جرایم و تقلب‌های صورت‌گرفته روی اینترنت را جمع‌آوری خواهد کرد.
جانت رینو دادستان کل آمریکا با اعلام این خبر گفت: تأسیس این نهاد بخشی از تلاش دولت آمریکا برای راه‌اندازی پلیس اینترنت است تا این که اینترنت به صورت مکانی امن برای دادوستد مردم و شرکت‌ها درآید.
دادستان کل آمریکا از مردم خواست هر گونه سوأ‌ظنی نسبت به فعالیتهای غیرقانونی روی اینترنت دارند، آن را به‌سرعت با پلیس در میان بگذارند.
تلاش اخیر دستگاه قضایی آمریکا در جهت تلاش کمیسیون فدرال تجارت این کشور است که شکایت‌های تجاری مربوط به اینترنت را به صورت مقاله جدیدی در کنار تخلفات تجاری بررسی می‌کند.
متخصصان کشف تقلب در اداره پلیس فدرال اف بی ای نیز همکاری با دستگاه قضایی این کشور در این زمینه را شروع کرده‌اند.
مرکز شکایت‌های تقلب روی اینترنت کار خود را با یک بودجه ۲۱ میلیون دلاری آغاز می‌کند.
در این مرکز ۲۱ نفر مأمور اف‌بی‌ای و ۵۲ کارشناس عضو مرکز جرایم کارمندان ارشد که وابسته به وزارت دادگستری آمریکا است، استخدام شده‌اند.
تابلوی طبیعت بی‌جان و لاله‌ها که در ۱۹۳۲ به دست پابلو پیکاسو نقاشی شده است، شامگاه سه‌شنبه در حراجی کریستی نیویورک به مبلغ ۸۲/ ۶ میلیون دلار به فروش رسید.
به گزارش خبرگزاری فرانسه، برای این تابلوی پیکاسو که مشهورترین نقاش قرن بیستم است و در وسط آن چهره‌ای از ماری ترز والتر، دوست پیکاسو با خطوط یک مجسمه یونانی مشاهده می‌شود، ۵۲ تا ۳۰ میلیون دلار قیمت پایه در نظر گرفته شده بود.
این تابلو نقاشی که به گفته کارشناسان متعلق به یکی از مهم‌ترین و خلاق‌ترین دوره‌های کار پیکاسو به شمار می‌رود، به طور منظم در موزه‌ها به نمایش گذاشته شده است.
علت بسیاری از موارد سقوط ناگهانی افراد سالمند، بیماری‌های گوش داخلی است و به گفته پژوهشگران دانشگاه یو‌سی‌ال‌ای آمریکا، علت بسیاری از موارد ناشناخته سرگیجه و سقوط افراد کهنسال، بیماری منی‌یر و بیماری‌های گوش داخلی است.
بیماری منی‌یر که به علت ساخته شدن بیش از حد نوعی مایع در گوش داخلی ایجاد می‌شود، سبب وزوز گوش، سرگیجه و کاهش شنوایی می‌شود.
با وجود آن که بسیاری از مردم علت افتادن ناگهانی و سرگیجه افراد سالمند را بیماری‌های قلبی می‌دانند، اما پزشکان می‌گویند سقوط ناشی از بیماری‌های قلبی همراه با کاهش هوشیاری است و در مواردی که بیمار هوشیاری خود را از دست نداده باشد، باید احتمال بیماری‌های گوش داخلی را بررسی کرد.
به گفته پژوهشگران کلیه بیمارانی که توسط این گروه تحقیقاتی به علت سقوط‌های ناگهانی مورد بررسی قرار گرفته بودند، دچار بیماری‌های گوش داخلی بودند که با استفاده از عمل جراحی و دارو درمان شدند و پس از درمان بیماری گوش موردی از سقوط ناگهانی و سرگیجه در آنان مشاهده نشد.
اداره آمار ملی انگلیس اعلام کرد، شاخص قیمت مواد اولیه در این کشور در ماه آوریل، فروردین تا اردیبهشت ۳/ ۲ درصد کاهش نشان داده است.
این میزان کاهش، بالاترین رقم افت قیمت ماهانه مواد اولیه در انگلیس است.
روزنامه ایندیپندنت چاپ لندن، روز سه‌شنبه با اشاره به این آمار می‌نویسد: با تصمیم اخیر سران اوپک، قیمت نفت در ماه آوریل ۳۰ درصد کاهش یافت به نحوی که متوسط بهای نفت در آوریل ۲۰۰۰ با وجود افزایش شدید قیمت در سال ۱۹۹۹، ۸۱/ ۵ درصد کمتر از ماه مشابه در سال گذشته میلادی است.
کاهش قیمت نفت نه‌تنها از هزینه مواد اولیه صنایع انگلیس کاسته، بلکه به مهار نرخ تورم این کشور نیز کمک کرده است.
ضمن این که موجب عدم افزایش نرخ پایه بهره بانکی در این کشور شده است.
نقش سوأ‌تغذیه و بی‌تحرکی در پیدایش سرطان به اندازه مصرف سیگار است.
دکتر دنیس ساوایانو استاد بخش تغذیه دانشگاه پوردو در آمریکا می‌گوید: با وجودی که بسیاری از مردم از عوارض سرطانی سیگار آگاهی دارند، اما از تأثیر بی‌تحرکی و سوأ‌تغذیه در بروز سرطان اطلاع چندانی ندارند.
به گفته کارشناسان، یک سوم از موارد سرطان به علت مصرف دخانیات، یک سوم به علت تغذیه نامناسب و بی‌تحرکی و یک سوم دیگر به علت مسائل ژنتیک اتفاق می‌افتد.
به گفته پژوهشگران بسیاری از موارد سرطان روده بزرگ، مری و معده به کمک رژیم غذایی مناسب و ورزش قابل پیشگیری است.
بر اساس برآوردهای انجام‌شده، حدود ۵۷ درصد از موارد سرطان روده بزرگ با استفاده از رژیم غذایی مناسب قابل پیشگیری است.
با تغذیه مناسب حتی می‌توان از بروز حدود یک سوم تا نیمی از موارد سرطان سینه جلوگیری کرد.
متخصصان تغذیه به منظور داشتن رژیم غذایی مناسب برای پیشگیری از ابتلا به سرطان توصیه می‌کنند که از مصرف هر نوع چربی تا حد ممکن اجتناب شود و با استفاده از ورزش، وزن بدن در حد مناسبی نگه داشته شود.
مصرف میوه‌ها و سبزی‌ها به همراه غلات نیز از سایر موارد تغذیه خوب عنوان شده است.
مسئولان شهرداری سیدنی از چهل میلیون کرم برای تبدیل فاضلاب و زباله جامد شهر میزبان المپیک به کود طبیعی خوشبو کمک خواهند گرفت.
به گزارش خبرگزاری فرانسه از سیدنی، مسئولان سازمان آب و فاضلاب شهر سیدنی استرالیا، با شرکت محلی ورمیتک قراردادی را برای ساخت و راه‌اندازی کارخانه‌ای به ارزش ۱/ ۵ میلیون دلار امضا کرده‌اند.
در این کارخانه روزانه ۴ تن زباله جامد به کود طبیعی خوشبو تبدیل خواهد شد.
کرم‌ها به همین منظور از محل نگاهداری‌شان در آزمایشگاه شرکت ورمیتک در بریزبن به سیدنی منتقل خواهند شد.
مسئولان شرکت ورمیتک می‌گویند: این کرم‌ها می‌توانند روی همه مواد شیمیایی از جمله لجن‌های فاضلاب، فضولات حیوانی، زباله‌های نباتی و غذایی، روزنامه‌ها و حتی بسته‌های شیر و آب‌میوه فرآیند شیمیایی انجام دهند.
در این روش، عوامل بیماری‌زای انسانی همچون سالمونلا، ای‌کولا و ویروس‌های موجود در زباله‌ها و فاضلاب‌ها نابود می‌شوند.
مسئولان می‌گویند، پژوهش‌ها نشان می‌دهد از کود به دست آمده در ساختن بعضی از مواد خوشبو‌کننده استفاده می‌شود.
پیرترین سیاستمدار جهان قصد کناره‌گیری دارد.
رییس پیشین مجلس نمایندگان ژاپن که پیرترین سیاستمدار جهان است، گفت که در دور آتی انتخابات مجلس شرکت نمی‌کند.
کن زابورو هارا ۹۳ ساله، هم‌اکنون در زمرهٔ نمایندگان وابسته به حزب حاکم لیبرال دمکرات در مجلس است.
وی گفت که بیش از نیم قرن است در مجلس خدمت می‌کند و اکنون زمان کناره‌گیری از خدمت فرا‌رسیده است.
هارا در سال ۱۹۴۶، یعنی نخستین دوره پس از جنگ جهانی دوم، وارد مجلس شد و از آن پس، ۲۰ دوره متوالی سمت نمایندگی داشته است.
وی که دو بار نیز وزیر کار بوده است، ۴۱ سال پیش به مدت یک سال ریاست مجلس نمایندگان ژاپن را در اختیار گرفت.
از این فرایند می‌توان در افزایش سطح تولید محصولات کشاورزی از جمله، هویج تا صد در صد، گوجه فرنگی تا ۸۰ درصد و نیشکر و انگور تا سطح ۵۰ درصد استفاده کرد.
به نظر می‌رسد که تغییرات عروقی یکی از مهمترین عوامل ایجاد تشدید بیماریهای لثه در بیماران دیابتی است.
اگرچه مکانیسم دقیق اختلال در التیام زخم در بیماران دیابتی هنوز کاملاً واضح نیست، ولی به احتمال بسیار زیاد همان عواملی که باعث خرابی جدار عروق و حتی عفونت در بیماران دیابتی می‌شود، کار التیام و ترمیم زخم را نیز در این بیماران به تعویق می‌اندازد.
اخیراً معلوم شده است که حتی اختلال در متابولیسم کلاژن نیز اثر مهمی در کند شدن ترمیم زخم افراد دیابتی دارد.
نگران نباشید اگر دچار لکنت زبان هستید!
اگر برخی حروف و کلمات را به‌خوبی ادا نمی‌کنید!
اگر دارای ناهنجاری ریختی هستید!
اصلاً نگران نباشید.
ملاک ما برای انتخاب مجریان تلویزیونی فراتر از این مسائل پیش‌پا‌افتاده است!
مدیر شبکه شکاف لثه و دندان بیماران مبتلا به عفونت شدید لثه و استخوان موجود است.
بنابراین به مبتلایان به دیابت توصیه می‌شود حداقل سالی یک بار به دندانپزشک مراجعه کنند تا اگر احیاناً در مرحله ابتدایی بیماری لثه هستند زودتر نسبت به درمان آن‌ها اقدام گردد.
پایان!
اگر بر خود مسلط باشیم، فرمانروای سرنوشت خود هستیم.
آنچه بار زندگی را بر دوش ما سنگین‌تر می‌سازد، عموماً زیاده‌روی در خود زندگی است.
مشعل نبوغ فروغ نیابد، مگر آن که نور حقیقت بر آن بتابد.
همه ما باید عشق به حیات را دریابیم و زندگی را دوست بداریم.
اگر بر تمام موانع از ابتدا غلبه می‌شد، هیچ کوششی انجام نمی‌گرفت.
بهترین راه شناخت خدا، دوست داشتن بسیاری از چیزهاست.
صداقت، نخستین بخش کتاب عشق است.
من ایمان دارم که نخستین آزمایش یک مرد واقعاً بزرگ، تواضع است.
با فرارسیدن یائسگی، تخمدانها از فعالیت باز‌می‌ایستند و هورمونهای مردانه بر هورمونهای زنانه غلبه می‌یابند.
در این شرایط از تراکم موهای سر کاسته شده و به‌تدریج موهای زبر و خشن روی چانه پدیدار می‌شوند.
درمان ریزش مو در دورهٔ یائسگی، همان درمان علایم یائسگی است و مشتمل بر تجویز هورمونهای زنانهٔ جایگزین با نظر پزشک معالج است.
به علاوه باید همراه با این شیوه، از رژیم غذایی سرشار از آهن و کلسیم پیروی کرد و همزمان شخص تحت درمان خارجی با لوسیون ماینوکسیدیل و یا درمان با فرآورده‌های آرایشی ضد ریزش مو قرار گیرد تا سریع نتایج مطلوب به دست آید.
در عین حال، خانم‌های یائسه باید از مکملهای خوراکی با پایه ژلاتین که موجب تقویت تارهای بسیار ظریف مو می‌شوند، استفاده کنند.
در صورت درمان مداوم، آثار بهبودی از ماه سوم پدیدار می‌شود.
تغذیه علمی است که احتیاجات غذایی بدن را از نظر کیفی و کمی تعیین می‌کند و انواع و مقادیر غذاها را به نحوی انتخاب می‌کند که احتیاجات روزانه بدن برطرف شود.
به عبارتی تغذیه یعنی ارتباط بین انسان و غذای او از جهات روانی، فیزیولوژیکی و بیوشیمیایی.
به طور کلی دانش تغذیه مجموعه اعمالی را بررسی می‌کند که موجود زنده به وسیله آن‌ها مواد غذایی را می‌خورد، هضم- جذب و انتقال و از آن‌ها استفاده می‌کند.
غذایی که فرد دریافت می‌کند شامل مواد مغذی است که توسط مکانیسم‌های مختلف در بدن مصرف می‌شود و نقش اساسی آن در تولید انرژی برای فعالیت‌های فرد، رشد و ترمیم بافت‌های بدن و تنظیم اعمال بدن افراد است.
سوء‌تغذیه به شرایطی که طی آن سلامتی بر اثر دریافت کم، دریافت بیش از حد یا عدم تعادل دریافت مواد مغذی دچار اختلال شود، اطلاق می‌گردد.
بنابراین همان طور که بیماری‌هایی نظیر کمبود آهن و گواتر سوء‌تغذیه محسوب می‌شوند، چاقی نیز به نوعی سوء‌تغذیه تلقی می‌شود، زیرا انحراف از تغذیه طبیعی به حساب می‌آید.
مردم برای رسیدن به بهترین وضع سلامتی این نکات را باید رعایت کنند.
عادات و برنامه‌های غذایی خود را به صورت منظم انجام دهند و از تغییر ناگهانی در برنامه‌های غذایی‌شان خودداری کنند.
تا آن جا که می‌توانند از غذاهای تازه و طبیعی استفاده کنند.
با تغییر فصل برنامهٔ غذایی خود و خانواده‌شان را مطابق با تغییرات فصلی عوض کرده و از غذاهای فصلی استفاده کنند، مثل سبزی‌ها و میوه‌ها.
خوب و به میزان مناسب غذا بخورند.
از مصرف زیاد نمک خودداری کنند.
از مصرف مقادیر زیاد شیرینی‌ها به خصوص شکر خودداری کنند.
غذاهای حاوی کربوهیدرات، به خصوص فیبر بیشتر مصرف کنند.
از مصرف غذاهایی که حاوی مقادیر زیادی کلسترول و چربی هستند، خودداری کنند.
وزن خود را مرتب کنترل کرده و آن را در حالت مناسب نگهدارند.
از مصرف غذاهای مشابه در یک زمان خودداری کنند و غذاهای متنوع بخورند.
هر گونه تغییر در برنامه غذایی و اصلاح آن را با مشورت متخصص تغذیه انجام دهند.
فعالیت‌های ورزشی را به طور منظم انجام دهند.
مواد مغذی ۶ دسته هستند که عبارتند از: کربوهیدراتها، چربی‌ها، پروتئین‌ها، مواد معدنی و املاح، ویتامین‌ها و آب.
عوامل تأثیرگذار در میزان نیاز تغذیه‌ای افراد به مواد مغذی عبارتند از:- سن نوزاد، بالغ، سالمند، به طور مثال میزان پروتئین مورد نیاز به ازای هر کیلوگرم وزن بدن در نوزادان بیشتر از بالغین است.
به طور مثال نیاز دختران جوان، بیشتر از آهن مورد نیاز پسران جوان است.
اندازه بدن، قد، وزن، سطح بدن به طور مثال، افراد بلند قد، انرژی بیشتری نسبت به افراد کوتاه قد احتیاج دارند.
شیردهی به طور مثال، زن باردار به غذای مغذی بیشتری در مقایسه با زنان عادی نیاز دارد.
نوع کار و فعالیت سبک، متوسط، سنگین، به طور مثال فردی که کار سبک انجام می‌دهد به انرژی کمتری در مقایسه با فردی که کار سنگین می‌کند، نیاز دارد.
لذا با توجه به موارد فوق نیازهای تغذیه‌ای هر فرد فرق می‌کند.
کربوهیدرات‌ها مواد مغذی انرژی‌زایی هستند که به دلیل ارزان بودن و سهولت دسترسی، تقریباً نیمی از انرژی دریافتی روزانه افراد را تشکیل می‌دهند.
زمان تخلیه ذخایر کربوهیدرات بدن بسیار کوتاه است و لذا باید هر روز در اختیار بدن قرار گیرند.
منابع غذایی کربوهیدرات‌ها به دو دسته گیاهی و جانوری تقسیم می‌شوند.
منابع گیاهی شامل دانه‌های غلات، سبزی‌ها، میوه‌ها و شیرینی‌ها است.
لذا می‌توانیم موادی از جمله برنج، گندم، ذرت، ریشه و ساقه سبزی‌ها، حبوبات نشاسته‌ای، نخود، سیب‌زمینی، موز، میوه‌های خشک، شکر، شربت‌ها، عسل، آجیل، جوانه گندم، عدس، لوبیا، نخود سبز، انواع نان‌ها و مانند آن‌ها را جزو منابع گیاهی کربوهیدرات‌ها به حساب آوریم.
کربوهیدرات‌ها منبع جانوری خاصی ندارند.
منبع اصلی کربوهیدرات جانوری شیر است که حاوی لاکتوز فراوان است.
میزان نیاز روزانه بدن به کربوهیدرات‌ها با توجه به عوامل متعدد در افراد تفاوت دارد، اما باید بین ۵۵ تا ۷۰ درصد انرژی دریافتی از طریق کربوهیدرات‌ها تأمین شود.
لذا برای تعیین میزان دقیق نیاز هر یک از مواد مغذی مراجعه به متخصص تغذیه توصیه می‌شود.
تأثیر متقابل جامعه، پدیده‌ای جهان‌شمول است که همیشه و در همه جا مطرح بوده و در زمان‌ها و مکان‌های مختلف از نظر نوع، درجه اهمیت و نحوه مقابله با آن دارای شرایطی متفاوت می‌باشد.
همان طور که اجتماع و محیط می‌توانند انسان را بیمار نمایند.
بیماری نیز ممکن است اثرات اجتماعی بسیار داشته باشد که آشکارا جامعه را از طریق ناتوان ساختن اعضای آن، دچار اختلال نماید.
از این لحاظ بیماری نیز قادر است مثل سایر خطرهای طبیعی یا اجتماعی مانند قحطی، زلزله، سیل و جنگ، اثرات ویران‌کننده و مخرب در جامعه داشته و فعالیت‌های جاری اجتماع را مختل سازد.
برخی بیماری‌ها ممکن است جامعه را به طور دائم گرفتار نماید.
بیماریهای بومی و بیماری‌های همه‌گیر، از جمله همین انواع می‌باشند.
البته تأثیر مستقیم هر بیماری روی فرد ممکن است وی را دچار ناراحتی، عصبانیت، بستری شدن یا حتی مرگ نماید.
اما اثرات آن می‌تواند فراتر از شخص، گسترش یافته و به خانواده، اجتماع و کل جهان سرایت یابد.
بیماری‌های واگیردار ممکن است، اثرات قابل‌توجهی داشته باشند و در برخی موارد این بیماری‌ها کل جامعه را نابود می‌گردانند.
در قرن چهاردهم میلادی، یک بیماری وحشتناک به نام سیاه مرگ، سراسر اروپا را فرا گرفت و بیش از ۳۱ درصد جمعیت اروپا را نابود کرد و پایه‌های اقتصادی، سیاسی و مذهبی دنیای قرون وسطی را لرزاند.
در طی قرون، جهانگردان اروپایی، بیماری‌هایی را با خود به آفریقا و آمریکا بردند که مردمان بومی این سرزمین‌ها در مقابل آن مصونیت نداشتند.
چنان که تمدن آزتک‌ها در قرن شانزده در اثر شیوع بیماری آبله که توسط یک سرباز اسپانیایی ایجاد شده بود، از بین رفت.
بیماری‌های واگیردار مشابهی، بخشی از اقوام و قبایل آفریقایی را مورد حمله قرار داده و در مدت زمان کوتاهی آنان را متلاشی کرده یا از بین برده است.
امروزه، علی‌رغم پیشرفت‌هایی که در علم پزشکی حاصل شده، هنوز هم گسترش بیماری‌های واگیردار، جوامع را تهدید می‌نماید و این پدیده در حدی است که جوامع پیشرفته و توسعه‌یافته نیز از این امر مستثنی نیستند.
به طور قطع، همان طور که بیماری روی جامعه اثر دارد به همان میزان عوامل اجتماعی، چگونگی بروز بیماری را تحت تأثیر قرار می‌دهند.
کارکردهای آشکار و پنهان این دو یعنی جامعه و بیماری بر روی هم از جمله مسائلی است که جامعه‌شناسان در تبیین آن اهتمام ورزیده‌اند.
به عنوان مثال، تأثیر آشکار بیماری‌هایی مثل آنفلوانزا را بر روی اجتماع می‌توان برشمرد.
این بیماری جامعه را دچار نوعی فلجی، خمودی و اختلال می‌نماید و کار و فعالیت مردم را تحت تأثیر قرار می‌دهد.
کارکرد پنهان بیماری بر روی اجتماع بر همان نتایج نامریی، آثار غیرمنتظره، عادات و رسوم اجتماعی دلالت دارند.
بیماری بر حسب تصادف آشکار نمی‌شود، زیرا همواره عواملی دست به دست هم می‌دهند تا یک شخص یا یک گروه را دچار بیماری کنند.
در حالی که شخص یا گروه دیگری در مقابل همان بیماری مصون هستند.
حتی اگر عوامل مزبور به طور آنی آشکار نگردند، بی‌تردید عواملی وجود دارد که بروز بیماری را باعث می‌شوند.
اما این عوامل در کنش متقابل با عوامل اجتماعی و فرهنگی عمل می‌کند و یا به قول هربرت بلومر گروه‌های انسانی تجمع افرادی هستند که با هم کنش و واکنش دارند.
کنش، شامل فعالیت‌های زیادی است که افراد انسانی در طی برخورد با افراد دیگر یا در مقابل وضعیت‌های مختلف با تأثیرپذیری از فرهنگ حاکم انجام می‌دهند.
بنابراین انسان‌ها بر اساس فرهنگ ایجاد‌شده در جامعه، دارای کنش و واکنش می‌باشند.
به عنوان مثال، چند دهه پیش یکی از قبایل که در گینه جدید به شیوه کشاورزی ابتدایی امرار معاش می‌کردند، مبتلا به نوعی بیماری ویروسی مغزی به نام کورو شده بودند و این مساله تعجب دانشمندان علوم اجتماعی را برانگیخته بود که چرا این بیماری فقط برای افراد این قبیله رخ می‌دهد؟
سؤال این بود که چرا قبیله مذکور نسبت به بیماری کورو این همه آسیب‌پذیرند؟
بعد از بررسی‌های زیاد در یافتند که دلیل آن، وجود نوع خاص فرهنگ قبیله بود.
مردم این قبیله برای ادای احترام به بزرگان قوم، جسدهای آنان را می‌خوردند.
آن‌ها هنگام شکستن جمجمه سر و خارج کردن مغز جسد و مصرف آن در معرض یک ویروس بیماری‌زا قرار می‌گرفتند که با شناختن این عامل و با مقابله فرهنگی، آدم‌خواری و در نتیجه بیماری کورو در این قبیله از بین رفت و منسوخ شد.
در اکثر جوامع بیماری‌هایی نظیر کورو یافت می‌شوند که ارتباط نزدیکی با فرهنگ دارند.
اگر ما واقعیت‌های دنیای پزشکی را به دقت زیر نظر داشته باشیم، متوجه این موضوع خواهیم شد که هرگاه پزشکی بخواهد، تاریخچه زندگی فرد بیماری را مطالعه کند نباید، تنها علاقه‌مند به درک واقعیت‌های پزشکی و درمانی او باشد، بلکه باید نسبت به دانستن عوامل مهمی از قبیل سن، نژاد، جنس، وضعیت تأهل، مذهب، شغل و طبقه اجتماعی آن بیمار نیز علاقه‌مند باشد.
پیش‌فرضهای خاص فرهنگی یا خرده‌فرهنگی، ما روی شیوهٔ تفسیر علایم بیماری و نیز درمانی که به دنبال آن هستیم، تأثیر می‌گذارند.
با توجه به نکات فوق، یک گروه اجتماعی ممکن است یک درد را نتیجه سحر و جادو تفسیر کند و گروه دیگر آن را ناشی از کثیف بودن خون و گروه سوم ناشی از یک ویروس واگیردار تلقی کند.
بدیهی است که این برداشت‌ها رژیم‌های درمانی متفاوتی را در بر خواهند داشت.
حتی پاسخ به این پرسش که آیا ما واقعاً بیمار هستیم یا خیر، به تعریف اجتماع بستگی دارد.
برای مثال، وجود کرم‌های انگلی در روده لزوماً به صورت یک مشکل تفسیر نمی‌شود، زیرا در برخی جوامع که بیماری‌های روده و معده به صورت محلی و بومی رواج دارند، مردم مبتلا به این بیماری‌ها خود را بیمار نمی‌دانند و در جستجوی درمان نیز برنمی‌آیند.
یا بسیاری از بیماری‌های روانی که در جوامع رواج دارند و علی‌رغم این که یک بیماری مزمن هستند و جامعه و اجتماع از آن رنج می‌برند ولی افراد بنا به تفسیر خود متوجه این بیماری نیستند.
حتی زمانی که مردم خود را بیمار می‌دانند، واکنش آنان به بیماری تحت تأثیر پیش‌فرضهای فرهنگی و خرده‌فرهنگی ایشان قرار دارد.
مارک زبرو وسکی در مطالعات خود به این نتیجه رسیده است که اعضای گروه‌های قومی مختلف در آمریکا، واکنش‌های متفاوتی نسبت به احساس درد دارند.
مثلا ایتالیایی‌ها به درد، به طور لحظه‌ای و آنی می‌نگرند و قبل از هر چیز به دنبال رفع درد هستند در حالی که یهودیان درباره درد به آینده نظر دارند و به فکر آن هستند که درمان درازمدت برای درد خود بیابند.
هر دو گروه آزادانه احساسات خود را درباره این موضوع ابراز می‌دارند.
از سوی دیگر آمریکاییان سفیدپوست کمتر درد خود را بروز داده و از نمایاندن علائم بیماری اجتناب می‌ورزند.
در بین جوامع و اقشار مختلف، بعضی از مردم برای درمان درد خود به پزشک سنتی و داروهای گیاهی روی می‌آورند.
بعضی اعتقادات بیماری را از شیطان می‌دانند و او را عامل بیماری به حساب می‌آورند.
بنابراین از توسل به درمان با این عقیده که خدا باید بیماری را معالجه نماید، خودداری می‌ورزند.
بنابراین، فرهنگ‌ها و خرده‌فرهنگ‌ها در بروز بیماری و احساس سلامتی و نوع نگرش مردم نسبت به این موضوعات تأثیر بسیار زیادی دارند.
مراسم عروسی در ایل بختیاری با مقدماتی چند همراه است، بعد از این که خانوادهٔ پسر به خواستگاری دختر می‌روند و موافقت خانواده عروس را جلب می‌کنند، روزی را برای تعیین شیربها در نظر می‌گیرند که باید به‌جز شنبه و دوشنبه باشد.
بارزی‌برون به هزینهٔ برگزاری مراسم عروسی و میزان شیربها می‌گویند.
در این روز چند اسب و قاطر لوازم خواربار و وسایل دیگر را بار می‌کنند و به منزل عروس می‌برند.
نوازندگان محلی و تمامی افراد طایفه در این روز به مهمانی شام یا ناهار دعوت می‌شوند و پس از مراسم ناهار یا شام دو خانواده به گفتگو می‌نشینند که سرانجام به مصاحبه می‌انجامد.
کاغذگرونی برای گرفتن امضا و خواندن صیغه محرمیت برای پسر و دختر شبی را تعیین می‌کنند که به اصطلاح محلی کاغذگرونی یا کاغذگرانی نام دارد و عروس و داماد به منظور نشان دادن پیوندشان سندی را امضا می‌کنند.
پیش از امضا داماد باید مقداری پول نقد یا طلا به عروس پیشکش کند.
در این مرحله داماد برای گرفتن هزینه عروسی به میان ایل حرکت می‌کند و خانه به خانه شیرینی عروسی خود را مطالبه می‌کند و از آن‌ها برای برگزاری مراسم عروسی خود یاری می‌جوید.
این مساله در تمامی ایل یک امر عادی است و همان طور که خانواده داماد به هزاران جوان تازه‌داماد دیگر پیش از این کمک کرده است، در مقابل نیز باید این کمک را دریافت کند تا بساط مراسم عروسی را به پا کنند.
پس از این امر، مراسم عروسی بلافاصله انجام می‌پذیرد و داماد تمامی طایفه را به شام دعوت می‌کند.
تمامی افراد دعوت‌شده باید با هدایایی در مراسم شرکت کنند.
در پایان این مراسم عروس را بر اسبی سوار می‌کنند و بقیه زنان و مردان سواره او را مشایعت می‌کنند و نوازندگان با ساز و دهل به بدرقه آن‌ها می‌آیند.
سواران در مسیر راه به تیراندازی و نیزه‌بازی مشغول می‌شوند.
در نزدیکی خانه داماد، وی باید عروس را از اسب پایین بیاورد و او را بغل کند تا دم درب خانه او را ببرد و توقف کند.
توقف عروس را در جلوی خانه داماد به اصطلاح محلی گرزنون هنگام لرزیدن می‌گویند.
قبل از این به عروس گفته‌اند که در مقابل خانه داماد مبلغی به عنوان گرزنون از داماد بگیرد و آنگاه حرکت کند.
بالا رفتن فشار خون هنگام بارداری یکی از عوارض نامطلوب بارداری است که در موارد پیشرفته حتی می‌تواند باعث مرگ مادر و جنین شود.
در بارداری دو اتفاق ممکن است بیفتد یا فشار خون کسی که قبل از بارداری مشکلی نداشته است بالا رود و یا این که بیماری زن مبتلا به فشار خون تشدید شود.
بالا رفتن فشار خون به تنهایی خطر مرگ جنین را ۳ برابر افزایش می‌دهد ولی خطر وقتی بیشتر می‌شود که این بالا رفتن فشار خون با دفع پروتئین اضافی در ادرار مادر همراه شود که به این حالت توکسمی بارداری گفته می‌شود.
این بیماری با تورم صورت و انگشتان دست همراه است و معمولاً در ۳ ماه آخر بارداری بروز می‌کند.
در موارد شدید این بیماری، علایمی همچون سردرد شدید، تاری دید، تشنج، صدمات کلیوی، درد شکم و تهوع و استفراغ به چشم می‌خورد.
توجه به فشار خون در زمان بارداری از آن جهت مهم است که اولاً شیوع کمی ندارد چون در ۲ تا ۵ درصد بارداری‌ها دیده می‌شود.
ثانیاً ممکن است مدت‌ها هیچ علامتی نداشته باشد و فقط گرفتن یک فشار خون ساده باعث کشف آن شود.
بنابراین به زنان توصیه می‌شود در طول دوران بارداری با مراجعه به پزشک تحت نظر قرار گیرند تا در صورت پیدایش هر گونه عارضه‌ای هرچه سریع‌تر درمان شوند.
چه کسانی در معرض خطر قرار دارند؟
فشار خون بارداری معمولاً زنانی را که شکم اول بارداری را پشت سر می‌گذارند و مخصوصاً زنانی با سنین کمتر از ۲۰ سال و یا بالاتر از ۵۳ سال را مبتلا می‌کند.
تحقیقات نشان می‌دهد مادرانی که جنین دوقلو دارند و یا به علت مصرف داروهای سرکوب‌کننده سیستم ایمنی، مقاومت خوبی ندارند، در معرض خطر بیشتری برای ابتلا به فشار خون بارداری هستند.
همچنین دیده شده که سابقه مثبت فامیل نزدیک مانند مادر و خواهر مبتلا به فشار خون خطر را افزایش میدهد.
مبتلایان به دیابت، بیماری‌های عروق و ناراحتی کلیه نیز در معرض ابتلا هستند.
افراد در معرض خطر چه باید بکنند؟
این افراد باید به محض اطلاع از بارداری به پزشک مراجعه کنند تحت مراقبت قرار گیرند.
تعداد مراجعات در ماه آخر بارداری هفته‌ای یک بار و در هفت ماهگی دو هفته یک بار است.
در هر بار مراجعه فشار خون و وزن کنترل می‌شود.
همچنین توصیه‌های لازم جهت مراجعه فوری هنگام روبرو شدن با علایم تشدید سردرد، اختلالات دید، پف کردن صورت و انگشتان دست و کم شدن حجم ادرار انجام می‌شود.
تشخیص زودرس به دنبال مراجعات منظم بارداری به پزشک از پیشرفت بیماری جلوگیری می‌کند.
به این بیماران توصیه می‌شود استراحت در بستر داشته باشند و در مواقع تورم، مصرف نمک را محدود کنند.
فشار خون این افراد با مصرف داروهای مناسب کنترل می‌شود.
در موارد شدید بیماری که فشار خون یا دفع ادراری پروتئین علی‌رغم استراحت همچنان افزایش می‌یابد و نیز خطر بروز تشنج و اغما وجود دارد، جنین سقط می‌شود.
انگور پتاسیم دارد و باعث کاهش تپش قلب می‌شود و به علت دارا بودن کلسیم با رفع هیپوکلسمی باعث کاهش غم و اندوه می‌شود.
همچنین دارای خاصیت آنتی‌سپتیک است و همچنین موتیلیتی دستگاه گوارش را زیاد می‌کند و دیگر غذای زود‌هضمی است و لذا مریضی که نمی‌تواند غذا بخورد، تزریق آب انگور گرسنگی او را برطرف می‌کند.
انگور همچنین یک پاک‌کننده دستگاه گوارش است.
انگور دفع سموم را آسان می‌کند و در درمان کسانی که نارسایی کلیوی دارند، به کار می‌رود.
انگور خون را صاف می‌کند و باعث کاهش کلسترول در خون می‌شود.
همچنین در درمان بیماران سیفلیسی و سرطان لوسمی مفید است.
آب انگور از نظر خواص به شیر مادر بسیار نزدیک است.
تحقیقات جدید نشان می‌دهد که انگور خاصیت آنتی‌وایرال، ضد تومور و ضد باکتری دارد و از پیشرفت پوسیدگی و فساد دندان جلوگیری می‌کند و در پیشگیری از اسکوربیت، سرماخوردگی، هیپوکلسمی، نقرس و… کاربرد دارد.
در معالجه اسهال خونی، سیاه‌سرفه، امراض قلبی و عصبی، بیماری کلیه و… مأثر است.
انگور انرژی‌زا است و تجدید‌کننده قوای بدن است.
همچنین باعث برقراری تعادل غذایی می‌شود.
شبنم در انتظار نگاه سپیده بود.
قلب نسیم در گذر سبزه‌زارها افتاده بود.
در تپش از بس دویده بود.
گوش فلک ز کنگرهٔ قصر آفتاب آهنگ بار بستن شب را شنیده بود.
بانگ رسای قهقههٔ کیک کوهسار تا دشت پرشکوه غزالان رسیده بود.
کلک بهار نقش نگاه پگاه را از گرده‌های نم‌نم باران کشیده بود.
آن لحظه‌ها که روح شب از عمق دره‌ها تا اوج بی‌نهایت گردون پریده بود.
سرشار از طراوت و مستی کنار من آهووشی به خواب خوشی آرمیده بود.
او غرق خواب بود و فریبنده شبنمی از برگ گل به گونهٔ پاکش چکیده بود.
لبخند او به دیدهٔ نمناک صبحگاه زیباتر از شکوفهٔ باران چشیده بود.
انبوه گیسوان بلندش به روی دوش طرحی ز سایه روشن صبح دمیده بود.
نقش‌آفرین به کار‌گه صنع کاانات در حیرت از ظرافت این آفریده بود.
زیرا حریر پیکر او را به عرش عشق از رشته‌های نازک نوری تنیده بود.
افسوس با دمیدن بیگاه آفتاب آن بخت آرمیده ز چشمم رمیده بود.
استاد علی حجتی کرمانی درگذشت.
حجت‌الاسلام والمسلمین علی حجتی کرمانی، نویسنده، محقق و استاد برجسته دانشکده الهیات دانشگاه تهران، پس از زیارتی عارفانه و عاشقانه از بارگاه مولای عشق، سیدالشهداأ ع، در کربلای معلا جان به جان‌آفرین تسلیم کرد.
علی حجتی کرمانی در سال ۶۱۳۱ در خانواده‌ای اصیل و روحانی در شهر کرمان به دنیا آمد.
پدرش مرحوم حجث‌الاسلام والمسلمین حاج میرزا عبدالحسین حجتی کرمانی، از روحانیون به‌نام و مورد اعتماد مردم و مراتب زهد و تقوای او زبانزد خاص و عام بود.
و نیز در دروس فلسفهٔ استاد مرحوم علامه طباطبایی، صاحب تفسیر گرانقدر المیزان شرکت جست و به تکمیل آموخته‌های علمی خود همت گماشت.
حضور در حلقه‌های درس اساتید بزرگ و برجسته به وی امکان داد تا با بسیاری از چهره‌های درخشان علمی و انقلابی معاصر آشنا شود و ضمن پرداختن به مباحثات علمی، در کوران جریانات سیاسی نیز قرار بگیرد تا آنجا که خود نیز به عنوان یکی از چهره‌های فداکار و انقلابی، چه در عرصهٔ تألیف و نگارش و چه در میدان سخنرانی و مبارزه جلوه نماید.
وی علاوه بر نگارش و شرکت فعال در بحث‌ها و گفتگوهای سازنده به عنوان عالمی عامل، وارد عرصهٔ مبارزه با رژیم ستم‌شاهی پهلوی شد و در کتاب‌ها و سخنرانی‌ها و مسافرت‌های داخلی و خارجی به افشای ماهیت رژیم منفور پهلوی می‌پرداخت.
حاصل مبارزات خستگی‌ناپذیر وی تا زمان پیروزی انقلاب شکوهمند اسلامی، سه سال تبعید به ایلام و کرمانشاه و بارها دستگیری و تحمل شکنجه‌های طاقت‌فرسا بوده است.
علی حجتی کرمانی، از آنجا که هر گونه تغییر و تحول در جامعهٔ ایران اسلامی را منوط به تغییر و اصلاح فرهنگ مردم می‌دانسته و می‌داند از همان آغازین روزهای جوانی سال ۱۳۳۶ به عنوان نویسنده‌ای متفکر و ژرف‌نگر، قلم به دست می‌گیرد و در زمینه‌های گوناگون فکری و اعتقادی، آن هم از طریق معتبرترین کانال‌ها اقدام به نوشتن می‌کند.
حاصل ۴۰ سال حیات فکری او نگارش بیش از ۴۰ جلد کتاب است که اغلب در قالب تألیف و پاره‌ای دیگر در قالب ترجمهٔ آثار بزرگانی همچون سید قطب، مالک بن نبی، امام موسی صدر، شهید سید محمد باقر صدر و… می‌باشد.
همچنین انتشار صدها مقاله در مجلات و روزنامه‌هایی نظیر مکتب اسلام، مکتب تشیع و سایر مجلات و روزنامه‌های کثیرالانتشار از وی چهرهٔ متفکر و اندیشمندی را به نمایش می‌گذارد.
ضمناً او سالها به عنوان عضو هیات تحریریه مجله مکتب اسلام اولین و پرتیراژترین نشریه حوزه علمیه قم مدیر داخلی آن انجام وظیفه می‌کرده است.
روزنامه اطلاعات بین‌المللی درگذشت آن استاد فرزانه را به خانواده اهل فضل و دانش، به ویژه خاندان محترم صدر و خاندان حجتی کرمانی و برادر گرانقدرش حجت‌الاسلام والمسلمین محمد جواد حجتی کرمانی تسلیت عرض نموده، برای آن مرحوم از درگاه ایزد منان، غفران الهی و برای بازماندگان صبر و اجر مسالت دارد.
سازمان توسعهٔ سیاحتی جزیرهٔ کیش، در ادامهٔ فعالیت‌های فرهنگی خود در این خطه، در مراسمی ضمن تقدیر از ۴۱ هنرمند سرشناس ایرانی، از تندیس‌های آنان پرده‌برداری کرد.
اسامی این هنرمندان که از میان پیش‌کسوت‌های رشته‌های گوناگون هنری انتخاب شده‌اند به این شرح است: حسین بهزاد، محمد حیدریان، ابوالحسن صدیقی، غلامحسین بنان، ابوالحسن صبا، حسین بهاری، عبدالحسین سپنتا، علی اکبر صنعتی، محمد کریم پیرنیا، عزت‌الله انتظامی، ابراهیم قنبری مهر، مرتضی ممیز، غلامحسین امیرخانی و شریف لطفی.
در این مراسم ابتدا فیلمی از زندگی هنرمندان مذکور در تالار حافظ دانشگاه کیش به نمایش در آمد و سپس از تندیس‌ها پرده‌برداری شد.
برگزاری یک نشست مطبوعاتی، پایان‌بخش مراسم بود.
این مجموعه، دومین مجموعه از تندیس‌های مشاهیر کشور است که در جزیرهٔ کیش افتتاح می‌شود.
اولین مجموعه تندیس‌ها به دانشوران کشور اختصاص داشت که در بوستان دانشوران کیش در سال ۱۳۷۷ پرده‌برداری شد.
این تندیس‌ها متعلق به تعدادی از مشاهیر علمی ایران در رشته‌های مختلف علمی بود.
دومین مجموعه، در مکانی به نام گذر هنرمندان پرده‌برداری شد.
غلامرضا شافعی وزیر صنایع دیروز در گردهمایی مدیران کل صنایع استانها اعلام کرد: در حال حاضر ۹ هزار واحد صنعتی در کشور در دست ساخت است.
شافعی که در خزرآباد ساری برای مدیرانش صحبت می‌کرد افزود: با بهره‌برداری از این واحدها برای ۸۸۱ هزار نفر شغل ایجاد می‌شود در حالی که سال گذشته با راه‌اندازی حدود سه هزار و ۹۱۴ واحد صنعتی، برای ۸۵ هزار نفر در کشور شغل ایجاد شده بود.
وی میزان سرمایه‌گذاری برای این واحدها را شش هزار و ۶۵۰ میلیارد ریال بر آورد کرد.
وزیر صنایع همچنین گفت: در طول برنامه دوم توسعه ۶۱ هزار و ۷۳۳ واحد صنعتی با ۴۲ میلیارد ریال سرمایه‌گذاری به بهره‌برداری رسید.
به گفته وی، در طول برنامه توسعه دوم با راه‌اندازی این واحدها برای ۴۵۲ هزار نفر ایجاد اشتغال شد که نسبت به اهداف برنامه دوم ۵۲ درصد افزایش داشته است.
شافعی تصریح کرد: همچنین با احداث این واحدها و در طول برنامه دوم برای ۸۴ هزار نفر به صورت غیرمستقیم ایجاد اشتغال شده است.
وزیر صنایع به اعتبار ارزی اختصاصی بخش صنایع اشاره کرد و گفت: در طول برنامه دوم دو میلیارد دلار به این وزارتخانه تخصیص یافت که به دلیل مشکلات ارزی یک میلیارد و ۵۶۸ میلیون دلار آن جذب شده است.
شافعی اظهار داشت: همچنین ۱۵۰ میلیون دلار در بخش صنایع از سوی مشارکت مردمی و فروش بورس سرمایه‌گذاری شده است.
وزیر صنایع میزان صادرات مستقیم کالاهای صنعتی در سال گذشته از سوی این وزارتخانه را به ارزش یک میلیارد دلار ذکر کرد و گفت: همچنین در این مدت ۱۵۰ میلیون دلار کالای صنعتی نیز به صورت تجارت چمدانی صادر شد.
شافعی ارزش صادرات کالاهای صنعتی در طول برنامه دوم را پنج میلیارد دلار عنوان کرد.
وی همچنین اعلام کرد که در سال گذشته ۲۰۰ میلیون دلار از سوی سازمان گسترش و خدمات مردمی و شرکتهای عمومی غیردولتی در زمینه صنعت سرمایه‌گذاری شد.
وزیر صنایع با اعلام این که سیاست دولت در واگذاری واحدهای صنعتی به بخش خصوصی به قوت خود باقی است گفت: آنچه در حال حاضر درباره تخلف‌های صورت گرفته هنگام خصوصی‌سازی مطرح است مربوط به سال ۵۷ است و در سالهای اخیر واگذاری صنایع به بخش خصوصی به صورت مزایده و مشارکت در بورس بوده است.
وی به سیاست وزارت صنایع در سال ۷۹ اشاره و گفت: در سال ۷۹ هیچ محدودیتی برای واگذاری صنایع و تخصیص ارز وجود ندارد و هر چه تقاضا باشد ارز تأمین خواهد شد.
راه‌آهن سرخس ۵۳ میلیون دلار حق ترانزیت گرفت.
راه‌آهن جمهوری اسلامی ایران اعلام کرد درآمد ارزی راه‌آهن از ترانزیت کالا از طریق سرخس به بیش از ۵۳ میلیون دلار رسید.
بر اساس گزارش این سازمان با بهره‌برداری از راه‌آهن مشهد- سرخس در ۲۴ اردیبهشت سال ۷۵، رشد فعالیت‌های حمل و نقلی در این محور افزایش یافته است.
در گزارش راه گفته شده درآمد ارزی سالانه در این محور از ۵ میلیون و ۵۰۰ هزار دلار به بیش از ۵۳ میلیون دلار در سال ۸۷ رسیده و میزان حمل و نقل کالای ترانزیت شامل کالاهای نفتی و غیرنفتی پنبه از ۲۱۲ هزار تن در سال ۷۵ به بیش از ۶۸۶ هزار تن در سال ۷۸ افزایش یافته است.
در بخش حمل و نقل کالاهای وارداتی و صادراتی نیز به ترتیب میزان حمل و نقل از ۹۱ هزار تن کالای وارداتی و ۱۰ هزار تن کالای صادراتی در سال ۷۵ به ۶۰۱ هزار تن کالای وارداتی و ۶۳۱ هزار تن کالای صادراتی در سال ۷۸ افزایش یافته است.
بر اساس این گزارش، راه‌آهن جمهوری اسلامی، با راه‌اندازی قطارهای برنامه‌ای با مدت سیر ۲۷ ساعت از مبدأ بندرعباس به سرخس که به هفته‌ای ۳ قطار افزایش داده شده، توانسته است سرعت خود با استاندارد جهانی اتحادیه بین‌المللی راه‌آهن‌ها منطبق کند.
همچنین با اقدامات به عمل آمده، از اول شهریور ماه سال جاری قطارهای برنامه‌ای کانتینری از سرخس به بندرعباس و بالعکس اعزام می‌شوند.
در پایان این گزارش راه‌آهن جمهوری اسلامی ضمن اعلام آمادگی بخش مسافری این محور می‌افزاید: بر اساس آخرین تصمیمات کشورهای عضو اکو قرار است بخش مسافری برون‌مرزی نیز، از طریق این مسیر فعال شود.
فرض می‌کنیم همه آنچه که گفته شد خواب و خیال بوده است.
نه آشوبی در تهران در تیر ماه سال گذشته با مشارکت دفتر تحکیم و تیم ملوس- منوچ بوده و نه مراسم قرآن‌سوزی و آتش زدن شهری، می‌خواهیم بنشینیم و گفت و گو کنیم.
آقای نبوی می‌گوید: حریف ما معتقد به تعارض دین و آزادی است.
می‌پرسیم زهی انصاف، چه کسی و در کجا گفته است دین و آزادی ذاتاً در تعارض هستند.
در طول نزدیک به ۲۰ سال گذشته چنین تعارضی نبود، چگونه از دوم خرداد به این طرف چنین تعارضی پیدا شد!
این تعارض در رفتار و گفتار شماست!
این تعارض در همگرایی بخشی از دوستان شما با عناصر معاند و معارض انقلاب است.
این تعارضی است که شما باید آنرا حل کنید!
دین با آزادی هیچگاه تعارض ندارد چرا که اسلام خود منادی آزادی و رهایی انسان از اسارت درونی و طواغیت بیرونی است.
این تعارض در کنفرانس برلین ظهور کرد.
وقتی دوستان شما رفتند آلمان و تا کمر در برابر ضد انقلاب خم شدند و سر تعظیم فرود آوردند جز فحش و ناسزا چه نصیبی داشتند؟!
آقای بهزاد نبوی می‌گوید: بخشی از مخالفان آقای خاتمی می‌گویند حاکمیت از آن خدا است و نماینده خدا هم ما هستیم و بقیه نمی‌فهمند.
می‌پرسیم چنین سخنی از زبان چه کسی جز خود شما صادر شده است؟
نماینده خدا هستیم و بقیه نمی‌فهمند را کجا خوانده و یا شنیده‌اید!
این که نمی‌شود در گفت و گو همه‌اش گو باشد.
حرف را خودتان جعل می‌کنید به عنوان" گفت" بعد هم با همان انصافی که در جعل دارید با نوعی گویش می‌کوبید!
این که گفت و گو نیست، این همان رینگ بوکس است منتهی با حضور یک بوکسور!
از آقای بهزاد نبوی که به عنوان چهره سیاسی اصولگرا شناخته شده است می‌خواهم در گفتار و رفتار سیاسی سعی کند هیچگاه انصاف را فراموش نکند، مستند سخن بگوید و راه را بر گفت و گو و بازی در پشت میز شطرنج نبندد.
چه کسانی از ابطال سود می‌برند روزنامه کار و کارگر نیز از ادامه بازشماری آرای تهران و عدم اعلام نتیجه آن گلایه دارد و می‌نویسد: به‌رغم گذشت هشتاد و اندی روز از انتخابات مجلس ششم و در آستانه گشایش مجلس ششم در پایان دو هفته، هنوز بازشماری آرای تهران ادامه دارد.
دبیر شورای نگهبان پریروز در مصاحبه‌ای با سیما اظهار داشتند: بازشماری مراحل نهایی خود را طی می‌کند و تا به حال قریب نصف صندوق‌ها بازرسی شده و بقیه اگر بخواهد تا آخر کار این روند برای آن در نظر گرفته شود خود به خود باید همین مقدار دیگر بازشماری شود و اگر بنا باشد کمی مانده به آخر این کار پایان یابد زودتر تمام خواهد شد…
نگاهی به اظهارنظرهای پرخاشگرانه و غیرمنطقی و در مواردی همراه با احساسات از سوی سردمداران جناحی که حتی از خلق یک اقلیت متوسط در مجلس آینده عاجز مانده است نشانگر سوءاستفاده جدی و خدشه عمیقی است که آنان به بهانه بازشماری آرای تهران از سوی شورای نگهبان به پیکر نظام و نهادهای مسئول و ذیربط وارد کرده و می‌کنند.
استفاده از اصطلاحاتی نظیر لکه ننگ بر پیشانی نظام از سوی برخی افراد منتسب به جناح راست نشانگر اوج استیلایی است که از خود بروز می‌دهند و نکته عجیب این است که این حرف و سخن عموماً و به‌کرات به بهانه بازشماری و با تکیه بر شرایطی است که توسط شورای محترم نگهبان ایجاد شده است.
پرواضح است که اعضای محترم شورای نگهبان با عطف توجه به شرایط جامعه و مصالح نظام هیچ‌گاه تحت تأثیر جریانی که چنین بی‌پروا مصلحت نظام را در ابطال انتخابات تهران جستجو می‌کند، نخواهد رفت.
شورای نگهبان باید با همین چند اظهار نظر مداخله‌جویانه و دستوری دریابد که از راه میان‌بر ابطال چه کسانی سود می‌برند.
منافع ملی فراتر از تمایلات جناحی است و این را یقیناً شورای محترم نگهبان و اعضای آن بر نخواهند تابید.
این راه به کجا ختم خواهد شد؟
بهانه‌جویی و زمینه‌سازی ثبات افکار عمومی و رسالت روحانیت عنوان سرمقاله روزنامه بهار است که در پی نقل می‌شود:
افکار عمومی در ایران در عرصه مسائل و موضوعات سیاسی طی سه سال اخیر، ثبات و پایداری قابل‌توجهی را نشان می‌دهد.
اثبات این ادعا، چندان دشوار نیست.
مروری بر نتایج سه مورد انتخابات ریاست‌جمهوری سال ۷۶، شوراهای اسلامی شهر و روستا سال ۷۷ و مجلس ششم سال ۷۸ این واقعیت را به‌خوبی، روشن و آشکار می‌سازد.
می‌توان از مطالعات و تحقیقات متعدد که طی همین سه سال در مقاطع مختلف و توسط گروه‌های پژوهشی به سفارش نهادهای متفاوت انجام شده است نیز شاهد آورد و نشان داد که ترجیحات سیاسی مردم ایران نه تنها تغییر نکرده، بلکه حتی انسجام و گستردگی بیشتری پیدا کرده است.
روند پایدار میزان محبوبیت آقای خاتمی، شاخص مناسبی برای ارزیابی پدیده افکار عمومی در ایران است.
واقعیت‌های عینی، نتایج آرا و یافته‌های پژوهشی نشان می‌دهد که جامعه امروز ایران از نظر گرایش‌های سیاسی به دو بخش اکثریت و اقلیت تقسیم شده‌اند.
اکثریتی ۸۰ درصدی خواستار اصلاحات و اقلیتی ۲۰ درصدی خواستار ادامه وضع موجودند.
بی‌آنکه قصد تبیین ماهیت این دو جریان و دو گرایش فعال در جامعه را داشته باشیم، واقعیت آن را مورد توجه قرار می‌دهیم.
متأسفانه عده‌ای که درک این واقعیت را به منزله از دست دادن منافع و منابعی می‌دانند که طی ده سال اخیر در اختیار داشته‌اند می‌کوشند با استفاده از اقدامات نمایشی و با تکیه بر نهادهای رسانه‌ای و بزرگ‌نمایی، تصویر دیگری از وضعیت موجود را حداقل برای توجیه اهداف و برنامه‌های خود ارائه دهند.
نقش تعیین‌کننده افکار عمومی و گرایش و ارادهٔ اکثریت جامعه در شکل‌بخشی به روند تحولات سیاسی- اجتماعی، موجب عنایت گروه مذکور به این پدیده شده است.
این عده می‌پندارند که با ارائه تصویر دیگری از واقعیت جامعه در رسانه‌ها مسیر تحولات اجتماعی را می‌توانند تغییر دهند، در حالی که دستکاری افکار عمومی و دگرگون کردن آن فقط در کوتاه مدت الزاماتی دارد که جریان راست حاکم در ایران، به آن قادر و توانا نیست.
در جناح راست، البته دو جریان متفاوت در مواجهه با وضعیت کنونی جامعه و در شیوه مقابله و برخورد با افکار عمومی وجود دارد.
جریان تندرو، صرفاً به دنبال بهانه‌جویی و زمینه‌سازی است تا با قوهٔ قهریه بر افکار عمومی سلطه پیدا کند.
جنگ روانی رسانه‌ای که توسط ستاد بحران مدیریت می‌شود، این استراتژی را دنبال می‌کند.
اما جریان میانه‌رو جناح راست، متشکل از چهره‌ها و شخصیت‌های با‌تجربه و دوراندیش و روحانیون معتدل، واقفند که اعتبار، مشروعیت، منزلت و مقبولیت روحانیت مستلزم حفظ روابط و پیوندهای مستمر با توده‌های مردم است.
این افراد و چهره‌های صاحب نفوذ به‌خوبی می‌دانند که قدرت واقعی، مردم‌اند، نه زور و سرنیزه و قوه قهریه.
برای حکومت کردن، در وهله دوم، باید از یک پایگاه وسیع و حداکثری در بین مردم و جامعه برخوردار بود.
روحانیت و جریان میانه‌رو باید به دنبال راه‌ها و روش‌هایی برای تسلط مجدد بر افکار عمومی باشند.
این هدف یعنی تسلط بر افکار عمومی، با استراتژی جریان تندرو و آشوب‌طلب، حاصل نمی‌شود، حتی می‌تواند نتایجی زیان‌بارتر در پی داشته باشد.
اکثریت مردم مسلمان ایران، با ثبات رای و پایداری گرایش‌ها و مواضع خود طی سال‌های اخیر تمایلات و ترجیحات سیاسی خود را نشان داده‌اند.
عناصر خیرخواه و چهره‌های مؤثر روحانیت که درک واقعی و صحیح‌تری از مردم ایران دارند و با استقامت و مقاومت مردم برای دفاع و پاسداری از باورها و آرمان‌های خود آشنایند، وظیفه خطیری در این میان بر عهده دارند.
و به کاهش تنش‌ها و تشنجات در عرصه‌های فرهنگی و سیاسی نپردازد، کدام وظیفه، رسالت و مأموریت دینی و اسلامی را مهم و مقدم می‌شمارد؟
خواب شتر را می‌بینند!
روزنامه انتخاب از قول خبرنگار پارلمانی خود نوشته است: علی موحدی ساوجی نماینده شاخص حزب‌الله مجلس جناح اکثریت در جلسه علنی دیروز بار دیگر نسبت به کسانی که در برابر قانون اساسی و سیاستهای نظام جمهوری اسلامی موضعگیری می‌کنند هشدار داد.
وی در نطق پیش از دستور مجلس گفت: اخیراً گروههای معاند و مخالفان نظام مقدس جمهوری اسلامی به نام آزادی از آزادی سوءاستفاده می‌کنند و در برابر قانون اساسی و قوانین عادی و سیاستهای نظام مقدس جمهوری اسلامی به نفع سیاستهای آمریکا و اروپا و دشمن موضعگیری می‌کنند.
نماینده مردم تهران تأکید کرد: من به دولتمردان آمریکا و همه دشمنان اسلام و انقلاب در کشورهای اروپایی و همه جاسوسان و دشمنان انقلاب و صهیونیستها اعلام می‌کنم که درواقع خواب شتر را می‌بینند.
وی گفت: تصور کرده‌اند که مجلس ششم می‌تواند با استناد به اصل ۹۵ قانون اساسی، تغییرات مورد نظر آمریکا و دشمنان انقلاب را در ایران ایجاد کند در صورتی که اصل ۹۵ قانون اساسی از یک همه‌پرسی درباره مسائل مهم اقتصادی، سیاسی، اجتماعی و فرهنگی در چارچوب قانون اساسی و نظام مقدس جمهوری اسلامی سخن می‌گوید.
موحدی ساوجی تأکید کرد: من به تمام دشمنان انقلاب اعلام می‌کنم که اصل ۱۷۷ یعنی آخرین اصل قانون اساسی را بخوانند تا بدانند ارکان نظام جمهوری اسلامی را که امام امت در این کشور محکم کرد، به هیچ وجه قابل تغییر نیستند.
روزنامه جام جم درباره چگونگی کاهش یک فوریت طرح حفاظت اطلاعات نوشته است:
در جلسه دیروز مجلس مجید انصاری نماینده مردم تهران و رئیس مجمع حزب‌الله مجلس تقاضای سلب یک فوریت از طرح دو‌فوریتی تشکیل سازمان حفاظت وزارت اطلاعات را کرد و اکثریت مجلس به سلب یک فوریت آن رای موافق دادند.
قید دو فوریت این طرح در پایان جلسه روز سه‌شنبه مجلس تصویب شده بود و دیروز صبح در ابتدای جلسه نیز نمایندگان با اکثریت بالایی به سلب یک فوریت این طرح رای موافق دادند، با توجه به این که زمان زیادی بین این دو تصویب نمایندگان نبود.
برای مبالغ بالای ده هزار دلار یا معادل آن به صفحه بعد مراجعه کنید.
نخستین کارگاه آموزشی انتقال و ترویج یافته‌های تحقیقات منابع طبیعی، مرتع و مرتعداری در ایستگاه تحقیقات منابع طبیعی شمال خراسان در بجنورد برگزار شد.
در این کارگاه یک‌روزه، ۲۰۰ کارشناس، محقق و استاد دانشگاههای استان خراسان حضور داشتند.
این کارگاه با هدف بیرون آوردن تحقیقات از قالب کتابخانه‌ها و ایجاد ارتباط بین بخشهای مختلف جهاد سازندگی و فراهم نمودن زمینه بحث و تبادل نظر افراد غیرمحقق با روشهای تحقیقاتی علمی برگزار گردید و هشت مقاله در زمینه‌های مختلف حفاظت، احیاء، اصلاح و مدیریت مراتع ارائه شد.
عملیات اجرایی پروژه گازرسانی به شهرستان دلفان لرستان، از روز چهارشنبه آغاز شد.
برای اجرای این پروژه که از شهرستان هرسین آغاز شده و طول خطوط لوله‌گذاری آن ۷۴ کیلومتر است مبلغ ۱۰ میلیارد ریال اعتبار از محل فروش نفت تأمین و هزینه می‌شود.
پروژه گازرسانی به این شهرستان قرار است تا بهمن ماه امسال به پایان برسد.
مدیر میراث فرهنگی شهرستانهای کاشان و آران و بیدگل و نطنز گفت: حمام نوقه متعلق به دوره صفویه در هفته جاری در بخش باد‌رود شهرستان نطنز شناسایی شد.
سیف‌الله امینیان افزود: این بنای ارزشمند تاریخی که شامل بخشهای سربینه و گرمخانه است در محله گلستان باد‌رود واقع شده است.
وی گفت: قوسها، دور سقفها و وضعیت آجرچینی جرزهای این حمام به‌خوبی تعلق آن را به دوره صفویه به اثبات می‌رساند.
امینیان یادآور شد: وجود سنگهای ابزار‌خورده و ستونهای سنگی بر زیبایی این بنای تاریخی افزوده است.
به گفته وی، برای جلوگیری از هدر رفتن حرارت حمام، قسمت تحتانی گرمخانه به صورت مشبک طراحی شده، که بیانگر فن‌آوری پیشرفته معماری در این منطقه کویری است.
امینیان اضافه کرد: پس از تهیه طرح مرمت و تعیین نمای اصلی حمام، کار مرمت و بازسازی آن با همکاری سازمان میراث فرهنگی، شهرداری و ارشاد اسلامی باد‌رود آغاز می‌شود.
۴۰۰ نفر از نیکوکاران اصفهان، ۱۸۰ واحد آموزشی را در نقاط مختلف در دست احداث دارند.
برای اتمام این واحدها که ساخت آن‌ها از سالهای پیش و اخیراً آغاز شده، ۲۰ میلیارد ریال هزینه می‌شود.
همه اعتبارات ساخت واحدهای آموزشی فوق از سوی افراد نیکوکار استان اصفهان تأمین شده است.
استان اصفهان یک میلیون و ۲۰۰ هزار نفر دانش‌آموز در مقاطع مختلف دارد که این تعداد در بیش از شش هزار واحد آموزشگاه مشغول تحصیل هستند.
طراحی و ساخت پوست مصنوعی لاک‌پشت توسط یک مبتکر اراکی مورد تایید سازمان پژوهشهای علمی و صنعتی قرار گرفت.
رییس سازمان پژوهشهای علمی و صنعتی استان مرکزی گفت: این ابتکار که به نام علی شاه‌منصوری ثبت شده در صنایع دستی، کالاهای چوبی و انواع صنایع زینتی مانند معرق، کاربرد دارد.
مهندس علی‌اکبر متحدی افزود: با تولید انبوه و صادرات پوست مصنوعی لاک‌پشت دیگر از پوست طبیعی لاک‌پشت استفاده نمی‌شود که این مهم ضمن جلوگیری از نابودی نسل لاک‌پشت‌ها، هزینه تولید این صنایع را نیز به نحو قابل‌ملاحظه‌ای کاهش می‌دهد.
برای ساخت پوست مصنوعی لاک‌پشت از ورق آلیاژ برنج، مواد شیمیایی مخصوص و رنگهای مختلف استفاده می‌شود و عمده مصرف‌کنندگان آن دست‌اندرکاران صنایع دستی در کشورهای اروپایی و حوزه خلیج فارس هستند.
استاد شجریان در نمایشگاه کتاب تهران درباره موسیقی ایرانی گفت:
در این نشست که با حضور استاد محمدرضا شجریان و جمعی از علاقه‌مندان به موسیقی تشکیل شد، شرکت‌کنندگان درباره کتاب راز مانا که موضوع آن زندگی، دیدگاهها و آثار استاد شجریان است، از این استاد موسیقی و آواز ایرانی سوال کردند.
استاد شجریان در پاسخ به سؤالات و با اشاره به این مطلب که موسیقی هر سرزمینی برخاسته از فرهنگ و سرشت مردم آن سرزمین است، گفت: موسیقی همگام با تحولات تاریخی و اجتماعی دچار دگوگونی و تغییر شده است.
بنابراین موسیقی ایرانی هم باید مطابق با نیازهای روز پیش رود.
وی افزود: همراه با فن‌آوری‌های جدید در جهان امروز، موسیقی ایرانی هم باید با حفظ اصالت و فرهنگ ایرانی حرکت کند.
استاد شجریان با اشاره به این مطلب که موسیقی پاپ موسیقی زبان ما نیست، گفت: موسیقی ایرانی موسیقی زبان حافظ، سعدی و مولانا است.
استاد شجریان در ادامه این نشست، در زمینه مکتب‌های مختلف آواز در ایران و برخی آثار خود برای حاضران سخن گفت.
رنگ خدا در واشنگتن روی پرده رفت.
نمایش فیلم رنگ خدا ساخته مجید مجیدی که در یکی از سینماهای مرکز شهر واشنگتن‌دی‌سی به نمایش درآمده، با استقبال تماشاگران به ویژه آمریکاییها، روبرو شد.
این فیلم که از جمعه گذشته در یکی از سالن‌های مجتمع سینمایی در پایتخت آمریکا به نمایش گذاشته شده، قرار است نمایش آن تا یکشنبه ادامه یابد.
کسانی که از این فیلم دیدن کرده‌اند، می‌گویند این فیلم از سایر فیلم‌هایی که در آن مجتمع به نمایش در آمده بود، تماشاگران بیشتری را به خود جلب کرد.
در گفت و گویی که با چند تن از تماشاگران این فیلم به عمل آمد، زیبایی‌های سحرانگیز مناظر شمال ایران، لطافت طبع بازیگر خردسال این فیلم به نام محمد، و توانایی‌های بالقوه فرهنگ ایرانی، مورد تحسین و تمجید قرار گرفت.
مجموعه‌ای از مُهرهای تاریخی در موزهٔ ملی به نمایش در می‌آید.
۲۰۰ نمونه از مهره‌های بدیع و جالب ادوار مختلف تاریخی متعلق به هزاره چهارم پیش از میلاد تا دوران اسلامی در محل موزه ملی ایران به نمایش در می‌آید.
این مهرها از مجموعه ۲۶۰۰ مهر متعلق به فردی به نام دکتر نیری انتخاب شده‌اند که مهم‌ترین مهر این مجموعه به نام بِس، سنگی و به شکل سیلندری لوله مانند متعلق به دوره هخامنشیان است.
روی این مهر نقش خدای بِس و اهورامزدا همراه با ۲ انسان در لباس هخامنشی مشاهده می‌شود.
نمونه دیگری از این مجموعه شامل تندیس کوچک فیروزه‌ای رنگ در حدود ۳ سانتیمتر است که بیانگر تصویر بِلاش شاه اشکانی است.
به گزارش روابط عمومی سازمان میراث فرهنگی کشور، نمونه‌های دیگر این مجموعه کم‌نظیر را مهره‌ای مختلف از جنس عقیق، یشم، فیروزه، مرمر و… در اندازه‌های گوناگون از نیم میلی‌متر تا ۵ سانتی‌متر تشکیل می‌دهند.
این مهرها که دارای اقسام گوناگون سیلندری، استامپی، نگینی، دکمه‌ای، انگشتری و برخی نیز دارای کتیبه هستند و در طی ۳۰ سال و به کمک دهها نفر از افراد مطلع جمع‌آوری شده‌اند.
بررسی‌های انجام‌شده نشان می‌دهد که مهره‌ای دوران اسلامی مزین به دعاها و آیه‌هایی هستند که مربوط به صاحبان آن‌ها بوده است.
این مجموعه مهر در سال ۱۳۵۹ شمسی به بخش سکه و مهر موزه ملی ایران انتقال یافته و در هفته میراث فرهنگی در معرض دید عموم قرار خواهد گرفت.
بهترین‌های سینمای چین انتخاب شدند.
فیلم جاده خانه ساخته ژانگ یی مو کارگردان مشهور چینی و ۹ فیلم دیگر به عنوان بهترین فیلم‌های سال ۱۹۹۹ برنده جایزه رسمی هوا بیااو شدند.
به گزارش خبرگزاری شین هوا، فیلم پدر و مادر من ساخته ژانگ یکی از فیلم‌های برتر سال ۹۹ جایزه خرس نقره‌ای پنجاهمین جشنواره بین‌المللی برلین را در ماه فوریه به خود اختصاص داده بود.
داستان این فیلم از علاقه شدید یک معلم دهکده و یک دختر روستایی چین در اواخر دهه پنجاه حکایت می‌کند.
بهترین جایزه فنی به فیلم سقوط که از فن‌آوری دیجیتالی برای ساخت آن استفاده شده است، تعلق گرفت.
جوایزی نیز به بهترین بازیگران، بهترین کارگردان، بهترین فیلم کودکان، بهترین اپرا و بهترین فیلم مستند داده شد.
مراسم اعطای جایزه هوا بیااو چین همه‌ساله بعد از سال ۱۹۷۹ توسط اداره رادیو، فیلم و تلویزیون دولت چین برگزار شده است و یکی از مهمترین فعالیت‌های سینمایی در این کشور به شمار می‌آید که می‌توان آن را با جایزه خروس طلایی و جایزه صد گل در یک ردیف قرار داد.
پنجاه و سومین جشنواره سینمایی کن روز چهارشنبه در این شهر، واقع در جنوب فرانسه گشایش یافت.
در مراسم گشایش جشنواره کن- ۲۰۰۰ لیونل ژوسپن نخست‌وزیر فرانسه و شماری از شخصیت‌های فرهنگی و هنری آن کشور شرکت داشتند.
نمایش فیلم واتل با شرکت ژرار دوپاردیو هنرپیشه معروف فرانسوی آغازی بر جشنواره پنجاه و سوم کن بود که تا روز ۱۲ مه اول خرداد ماه ادامه خواهد داشت.
برای پخش مسابقه جشنواره، ۱۲ فیلم از جمله فیلم ایرانی تخته سیاه به کارگردانی سمیرا مخملباف، از سوی هیئت داوران انتخاب شده که در طول ۱۰ روز برگزاری این جشنواره به نمایش در می‌آیند.
انتخاب رئیس‌جمهور جدید ترکیه که انتظار اعتدال از او می‌رود و جناح اسلامی در این کشور نیز به او رای مثبت داده است و دورنمای ترمیم و گسترش و بهبود روابط ترکیه با ایران و سوریه و دیگر کشورهای اسلامی را می‌توان از رئیس‌جمهور جدید ترکیه انتظار داشت.
ماجرای جدید، زنده‌سازی پرونده قتل اوغورمومجو روزنامه‌نگار و نسبت دادن آن انفجار به جمهوری اسلامی ایران با راه انداختن موج جدید تبلیغاتی- خبری در رسانه‌های ترکیه و در اروپا و آمریکا از سوی اسرائیلی‌ها ظاهر شده است.
در این ماجرا نیز اگر تدبیر سیاسی دولتمردان ترکیه و ایران به کار گرفته شود، اسرائیلی‌ها شکست خواهند خورد.
اما اصل این حرکت زنگ خطر و هشدار دیگری می‌باشد برای دولت ترکیه که تا کجا اسرائیلی‌ها و حمایت مالی- سیاسی صهیونیست‌ها در این کشور مسلمان نفوذ پیدا کرده است و آیا این نفوذ امنیت ملی آن‌ها را تهدید نمی‌کند!
و برای جمهوری اسلامی ایران و ایرانی‌ها در داخل و خارج کشور نشانه روشنی از دشمن‌شناسی واقعی می‌باشد که صهیونیست‌ها هرگز دست از توطئه و دشمنی با ایران و جمهوری اسلامی بر نمی‌دارند و هشیاری برای همه دوستداران امنیت و ثبات در منطقه است.
نسبت به حکام اموی نیز امام حسین) ع( از موضع قوی و پرخاشگرانه رفتار می‌کرد.
تا کمترین شبهه‌ای باقی نماند و همه بدانند امام حسین) ع( عملاً این حکام را شایسته نمی‌داند و به رسمیت نمی‌شناسد.
چنان که اشاره شد حکومت معاویه می‌کوشید امکانات مالی خانواده پیامبر) ص( را از بین ببرد تا اولاً: شیعیان و پیروان آنان از خانواده پیامبر) ص( قطع امید کنند و ثانیاً خود امام حسین) ع( و خانواده‌اش برای گذران امور نیازمند نشوند.
از این رو به دلیل و بهانه‌ای اموال یا املاک امام حسین) ع( را مصادره می‌کردند.
وقتی ولید‌بن‌عتبه ملکی از امام حسین) ع( را گرفته بود، در هنگامی که والی مدینه بود، امام حسین) ع( نزد او رفت.
از شدت خشم عمامه ولید را به گردنش انداخت و کشید.
مروان گفته بود تا به حال کسی چنین جراتی نسبت به امیر نداشته است.
امام حسین) ع( گفت: آن ملک برای تو باشد ولید!
مورد دیگری که به‌روشنی تقابل امام حسین، و حکومت معاویه را نشان می‌دهد، مصادره اموال معاویه است.
کاروانی از نجف که اموال و لباس- حله- و عنبر و عطر برای معاویه می‌برد تا در خزانه دمشق انبار شود، توسط امام حسین) ع( مصادره شد.
امام حسین) ع(، نامه‌ای هم برای معاویه نوشت.
خط مشی امام حسین) ع( که عملاً حاکمیت معاویه را به رسمیت نمی‌شناخت، دلیلی است که موجب فشارهای زیادی بر او و خاندان و پیروانش می‌شد.
چنان که ولید‌بن‌عتبه، از رفت و آمد مردم عراق به نزد امام حسین) ع( جلوگیری می‌کرد.
امام حسین) ع( به او گفت: ای کسی که به خودت ستم کرده‌ای، از پروردگارت سرپیچی نموده‌ای، چرا در میان من و مردمی که حق مرا می‌شناسند مانع می‌شوی.
همان حقی که تو و عمویت- معاویه- آن را انکار کرده‌اید!
مجموعه کلمات و احادیثی که از امام حسین) ع( در این دهه تا مرگ معاویه بر جای مانده است بسیار معدود است.
همین تعداد کم احادیث به‌روشنی نشان می‌دهد که امام حسین) ع( تحت فشار بوده، مجال سخن گفتن پیدا نکرده و لزوماً کلمات او ثبت نشده است.
چنان که پس از مرگ معاویه و خروج از مدینه، در همان فاصله ۶ تا ۷ ماه دهها برابر این دهه پنجاه از امام حسین) ع( احادیثی بر جای مانده است.
معاویه و ماموران او می‌کوشیدند با فشارهای اقتصادی و فشارهای سیاسی امام حسین) ع( را از پای درآورند.
قطعاً در صدد بوده‌اند که امام حسین) ع( را همانند امام حسن مجتبی) ع( نیز در فرصت مناسبی مسموم کنند.
بعد از شهادت امام حسن مجتبی) ع( معاویه به عبدالله‌بن‌عباس گفته بود، چه شگفتی برای حسن) ع( پیش آمد.
شربت عسل یمنی که آمیخته با آب رومه بود او را از پای درآورد.
این فشارها و توطئه‌ها در فضای سنگین آزار‌دهندهٔ سب علی) ع( در مساجد و معابر زندگی را بس دشوار کرده بود.
امام حسین) ع( مجبور می‌شد گاه به برخی از کسانی که گمان می‌رفت با گرفتن پول از معاویه یا حاکم مدینه به سب علی) ع( بپردازند، شخصاً هدیه دهد و ضرر آن‌ها را کم کند.
چنان که امام حسین) ع( به فرزدق چهار صد دینار داد.
عده‌ای اعتراض کردند که او شاعری ناباب است و اهل عشرت و شراب، امام حسین) ع( گفت: برای حفظ آبرو به او کمک کردم.
چنان که پیامبر) ص( به کعب بن زهیر و عباس بن مرداس کمک کرد و گفت: زبان آنان را از بدگویی به من قطع کنید.
این کمکها در شرایطی بود که بسیاری از پیروان امام حسین) ع( حتی آنانی که در دوران آزمایش و سختی کناره گزیده بودند انتظار کمک داشتند.
روزی امام حسین) ع( به دیدن اسامه بن زید رفت.
اسامه بیمار و افسرده بود.
امام حسین) ع( دلیل اندوه و افسردگی او را پرسید.
گفت: شصت هزار درهم بدهی دارم.
امام حسین) ع( گفت: بدهی‌ات بر عهدهٔ من.
ادا می‌کنم.
اسامه گفت: می‌ترسم در این حال بمیرم.
امام حسین) ع( گفت: پیش از آن که از دنیا بروی بدهی تو را می‌پردازم و همین کار را کرد.
نگاه امام حسین) ع( به دنیا، مثل نگاه پدرش علی) ع( بود.
طبیعی بود که مال در کف او قرار پیدا نمی‌کرد.
معاویه هم حسابگرانه می‌خواست از این وضعیت به نفع سیاست و حکومت خود بهره گیرد.
یک بار که امام حسین) ع( بسیار در مضیقه قرار گرفته بود، پیشنهاد کرد که نخلستان ابی نیزر را از امام حسین) ع( بخرد.
این نخلستان، برای امام حسین) ع( یک خاطره بود و یک یادگار ارجمند.
علی) ع( به دست خود چند چاه حفر کرده بود، و نخلستان را وقف فقرای مدینه و ابن سبیل نموده بود.
امام حسین) ع( گفت: ابی نیزر را به هیچ قیمتی نمی‌فروشد.
توطئه معاویه این وجه را هم داشت که می‌خواست امام حسین) ع( را در یک موضع شک‌برانگیز قرار دهد که نخلستان موقوفه برای فقرای مدینه را فروخته است و درآمد آن را شخصاً استفاده کرده است.
این شرایط طاقت‌فرسا همراه است با شهادت یاران ممتاز علی) ع(، شهادت حجر بن عدی که در همین دهه دوران امامت امام حسین) ع( است.
در سفر حجی که معاویه در اواخر عمر خود به مکه داشت، با امام حسین) ع( ملاقات کرد.
به امام حسین) ع( گفت: آیا خبر رفتار ما با حجر و یاران و پیروان او و شیعه پدرت به تو رسیده است؟
امام حسین) ع( گفت: با آن‌ها چه رفتاری داشتی؟
معاویه گفت: آنان را کشتیم، دفنشان کردیم و بر آنان نماز خواندیم.
امام حسین) ع( گفت: این مردم دشمن تو هستند.
اما ما اگر پیروان تو را بکشیم، آنان را کفن و دفن نمی‌کنیم و بر آنان نماز نمی‌خوانیم.
این گفتگو تقابل آشکار و خونین دو جریان امامت و سلطنت، یا قرآن و سلطان است.
و نیز تصویر کاملی از سلطنت معاویه، که انسان کامل وارسته‌ای مثل حجر بن عدی را گردن می‌زند.
با دستان زنجیر‌شده او را دفن می‌کند و بر او نماز می‌خوانند.
این نماز خواندن، صورت سلطنت معاویه بود و گردن زدن حجر بن عدی، ماهیت آن.
راهنمای معاویه عمروبن‌عاص است که به تعبیر امام حسین) ع( سابقه‌اش در اسلام، جدید و نفاقش کهنه است.
در جملات معاویه هم کینه‌ای تلخ و عمیق نسبت به علی) ع( و یاران او موج می‌زند.
کینه‌ای کهنه، در جنگ احد وقتی پیکر پاک حمزه سیدالشهداأ بر خاک افتاده بود، همسر ابوسفیان، هند گفت: شکم حمزه را پاره پاره کردند و جگرش را بیرون آوردند.
و هند، جگر حمزه را به دندان کشید، تا کینه کهنه و عمیقش قدری آرام شود.
ابوسفیان هم با نوک نیزه بر دهان حمزه می‌کوبید و می‌گفت: بچش!
و بعداً وقتی بنی‌امیه مصدر قدرت شده بودند بر خاک حمزه لگد می‌کوفت و می‌گفت: ای ابو عماره آن حکومتی که برایش شمشیر می‌کشیدی امروز در دستان جوانان ماست.
معاویه همان جوانی است که امروز خلیفه مسلمانان شده است.
معاویه عبارات را به گونه‌ای انتخاب کرده که عمق جان امام حسین) ع( را بسوزاند.
شیعیان پدرت را کشتیم و کفن و دفن کردیم و بر آنان نماز خواندیم!
این سرنوشت جریان امامت و پیروان علی) ع( در آن روزگار است.
پیداست نماز برای معاویه ارزش و اعتباری ندارد.
او به صراحت در اردوگاه نخیله در کوفه، بعد از این که نماز جمعه را اقامه کرد و خطبه خواند، در خطبه به مردم گفت: بر سر نماز و روزه و حج و زکات با آنان نجنگیده است.
جنگ او بر سر حکومت بوده است.
حکومتی که خداوند به معاویه اعطاء کرده و مردم از آن ناخشنود بوده‌اند.
ابن ابی الحدید از امام محمد باقر) ع( روایت پرنکته و پراهمیتی را نقل می‌کند.
امام باقر) ع( شرایط شیعیان را در روزگار معاویه تبیین نموده‌اند: شیعیان ما در هر شهری که بودند، به قتل می‌رسیدند.
به محض این که گمان می‌بردند فردی از شیعیان ماست دست و پای او را قطع می‌کردند.
اگر کسی اظهار می‌کرد که دوستدار ماست، او را به زندان می‌افکندند، اموالش را غارت می‌کردند و خانه‌اش را ویران می‌ساختند.
ماموران حکومت معاویه مطمئن بودند که هر گونه رفتار کنند، هرکس را بکشند یا به زندان بیافکنند، دست و پای افراد را قطع کنند، معاویه نه تنها از آنان ناخشنود نمی‌شود، بلکه از آنان دفاع می‌کند.
عبدالله بن عمرو بن غیلان حاکم بصره بود.
در وقت صحبت، فردی از قبیله بنی‌ضبه به سوی عبدالله سنگ پرتاب کرد.
عبدالله دستور داد آن فرد را دستگیر کردند و دستش را قطع کردند.
بنی‌ضبه از عبدالله پیش معاویه شکایت بردند.
معاویه گفت: من هیچگاه کارگزارانم را تنبیه یا قصاص نمی‌کنم.
اما حقوق شما را از بیت‌المال پرداخت می‌نمایم.
این حادثه قبل از حاکمیت عبدالله هم اتفاق افتاده بود، البته بسیار خشن‌تر و با قساوت بیشتر.
هنگامی که زیاد بن امیه از طرف معاویه به عنوان حاکم بصره و کوفه تعیین شد و برای ایراد خطبه بر منبر مسجد جامع کوفه قرار گرفت، و به سوی او سنگ پرتاب شد، زیاد بلافاصله دستور داد درهای مسجد را بستند.
و افرادی را که گمان می‌رفت به سوی او سنگ انداخته‌اند، دستهایشان را قطع کردند.
به روایت ابن اثیر دستهای حدود سی نفر یا هشتاد نفر را قطع کردند.
ماموران او گاه شهر را قُرق و اعلام می‌کردند و هر کس را در کوچه و خیابان می‌دیدند، می‌کشتند.
به زیاد خبر رسید که عمرو‌بن‌حمق با عده‌ای از پیروان علی) ع( گاه به دور یکدیگر جمع می‌شوند.
عمرو‌بن‌حمق را دستگیر کردند و سرش را برای معاویه به شام فرستادند.
و بخصوص گسترش روابط مطلوب بین ترکیه و ایران را در برابر غارتگری صهیونیست‌ها می‌طلبد.
بیش از ۲۰۰ تن از روحانیون، فضل‌ا و طلاب حوزه علمیه قم با صدور بیانیه‌ای مواضع خود پیرامون مسائل جاری کشور را بیان کردند.
در بیانیه با اشاره به این که انقلاب و نظام اسلامی مانند هر پدیده دیگری می‌تواند در معرض فساد و زوال و رکود و انحراف باشد، ضرورت سالم‌سازی مداوم و تصحیح دائم انقلاب از مهمترین وظایف دوستداران و پاسداران انقلاب ذکر شده است.
نویسندگان بیانیه تأکید کرده‌اند: انقلاب و نظام ما گرامی‌تر از اصل اسلام و دولت اسلامی پیامبر اکرم) ص( نیست و می‌دانیم که چگونه نظامی که پیامبر گرامی) ص( بنیاد نهادند با گذشت تنها یک دهه به مشکلات اساسی مبتلا گشت.
بیانیه، تنها راه جلوگیری از بروز چنین حوادثی را آگاهی عمومی و حضور دائم و نظارت مستمر عموم مردم بر حرکت انقلاب و نظام و یادآوری اهداف و شعارهای بنیادین انقلاب دانسته است.
مکتب و اندیشه‌ای که از جهان توقع ایستایی و در جا زدن داشته باشد، فرمان مرگ و نیستی خود را صادر کرده است و این تغییر مستمر خوب باشد یا بد، واقعیتی انکارناپذیر است و صرفاً ارزشهای اصلی و اصول اساسی و راهبردهای کلان را می‌توان ثابت نگاه داشت.
این بیانیه اضافه می‌کند: تلاش برای تطبیق مستمر شرایط جدید بر ارزشها و اصول ثابت وظیفه دیگری برای دوستداران و پاسداران دین و انقلاب و نظام اسلامی است و اصلاح‌طلبی یعنی ایفای این دو رسالت بزرگ است.
نویسندگان بیانیه تأکید کرده‌اند: انکار ضرورت اصلاح با ارائه تفسیری که اصلاح را بی‌معنا کند و این دو رسالت اصلی آن را نادیده انگارد حاصلی جز به پایان رساندن انقلاب و نظام اسلامی ندارد.
بیانیه می‌گوید: آنان که واقعاً دغدغه حفظ دین و انقلاب و نظام را دارند باید بیش از همه به اصلاحات بپردازند و نه فقط روبناها بلکه عمیق‌تر، مواضع و مبانی را تا آنجا که حفظ اصول و ارزشهای راهبردی و اساسی اقتضا می‌کند به نقد و اصلاح بکشند.
بیانیه از حادثه دوم خرداد و انتخاب فرزند فاضل و باتقوای امام جناب حجت‌الاسلام والمسلمین آقای خاتمی به عنوان حادثه مبارک نام برده که بهترین موقعیت و فرصتی است که در اختیار دوستداران دین و انقلاب قرار گرفته است.
نویسندگان بیانیه با تاسف عمیق از این که دو تفسیر غلط از دوم خرداد وجود دارد، این نعمت ارزشمند را آماج حمله و طعن ساخته است.
این دو تفسیر را این گونه معرفی کرده است: گروهی که نه انقلاب را قبول دارند و نه دوم خرداد را و آن را انقلابی در جهت مخالفت با انقلاب اسلامی و حرکتی برای نفی دستاوردهای انقلاب شکوهمند اسلامی می‌خوانند و می‌خواهند، و گروه دیگر که مع‌الاسف با شعار دین‌خواهی و پاسداری ارزشها به میدان آمده‌اند و تصریحاً یا تلویحاً به مخالفت با دوم خرداد می‌پردازند و این حادثه عظیم را حرکتی ضد دینی و حاصل توطئه دشمنان و مخالف ارزشها تلقی می‌کنند.
بیانیه از دوم خرداد به عنوان مکمل و متمم ۲۲ بهمن نام برده و افزوده که هر نظام زنده و حرکت بالنده‌ای هر از چند گاه به چنین موقعیت‌ها و اصلاحاتی نیازمند است.
دوم خرداد خونی تازه بود که در رگهای انقلاب اسلامی جاری شد و مخالفت‌ها و مقابله با آن از جهل و بی‌خبری ناشی می‌شود یا از در خطر دیدن منافع و پایان یافته دیدن فرصت‌های بادآورده‌ای که از سرمایه ملت صرف خواست‌های فردی و گروهی شده است.
به اعتقاد نویسندگان این بیانیه: آنچه بیش از همه چیز آزار‌دهنده و زیان‌بار است، سنگر گرفتن در پس ارزشهای دینی و اعتقادات مذهبی و تحریک عواطف عمومی است.
در ادامه این بیانیه تأکید شده است: مراجع عظام تقلید همواره استوانه‌های استوار شیعه و پاسداران مرزهای عقیده بوده‌اند و از آغاز انقلاب از امام راحل و حرکت ملت شریف حمایت نموده‌اند و هرگز وارد دسته‌بندیهای سیاسی نشده و در جزئیات مداخله نفرموده‌اند.
بیانیه آنگاه خطاب به افرادی که آنان را اصلاح‌طلبان و خیرخواهان دوم خرداد معرفی کرده افزوده است: بیایید صفوف خود را از دین‌ستیزانی که نه هیچ اعتقادی به اسلام و انقلاب و اصلاحات دارند، نه در گذشته خود نقطه درخشانی در خدمت به ایران داشته‌اند و مقصدشان با ما و شما یکی نیست جدا کنیم.
در این بیانیه آمده است: روشنفکران لاییک و روشنفکرنمایان دین‌ستیزی که خواهان حذف اسلام و توبه از انقلاب اسلامی‌اند، اگر خود حرفی قابل دفاع دارند با ملت در میان نهند تا بدانند ملت مسلمان پذیرای آن هست یا نه؟
بیانیه می‌افزاید: بیزاری ملت ایران از استبداد و جمود و تحجر و تحکم هرگز به معنای سست شدن پیوند ملت با اسلام عزیز یا توبه از انقلاب نیست.
بیانیه ادامه داده است: روشنگری و اطلاع‌رسانی باید چنان باظرافت انجام شود که به گوهر گرانبهای دین خدشه‌ای وارد نشود، صبر و مدارا و تأمل و تدبیر بهترین راهبرد حق‌خواهان خیراندیش است.
بیانیه با ذکر این مطلب که امروز همه ملت از خرد و کلان به ضرورت اصلاحات پی برده‌اند خاطرنشان کرده که در این میان تنها باید سمت و سو و آهنگ حرکت چنان متین و استوار و عاری از شتاب باشد که همگان بتوانند با آن همراهی کنند.
اصلاحاتی که در درازمدت و با آهنگی کندتر به دست آید ولی همه اقشار و طبقات ملت با آن همراه باشند، بسیار مؤثرتر و ماندگارتر از حرکت‌های تند و عجولانه‌ای است که حمایت عمومی را به همراه نداشته باشد.
بیانیه آورده است: درایت و متانت و تیزهوشی ریاست محترم جمهوری چنان بوده که اقبال عمومی را به همراه داشته و حتی مخالفان او هم راهی برای انکار او نداشته‌اند.
معدود مخالفت‌هایی هم که وجود دارد اولاً تک‌صداهایی است که در میان ملت پژواکی ندارد.
ثانیاً نوعاً با تمسک به بهانه‌های واهی و حقیر صورت می‌گیرد و ثالثاً بیشتر به رفتار عناصر دیگر جبهه دوم خرداد ناظر است تا شخص رئیس‌جمهور.
نویسندگان بیانیه خطاب به مردم نوشته‌اند: ملت مؤمن و حق‌طلب ایران قوی باشید و امیدوار و بدانید که برادران و فرزندان شما در حوزه علمیه قم در راه تداوم نهضت و تحکیم اصلاحات در کنار شما یند نه در مقابل شما، و وعده نصرت الهی را به یاد آورید که و کان حقا علینا نصرالمؤمنین.
در پایان این بیانیه پنج صفحه‌ای اظهار امیدواری شده است که خداوند دلهای این ملت را قوت و آرامش عنایت فرماید و اندیشه خیرخواهان را به مصالح ملت رهنمایی نماید و فتنهگران را رسوا و ناکام سازد.
در جدیدترین رده‌بندی بهترین تیم‌های فوتبال جهان، تیم برزیل همچنان پیشتاز است، در حالی که آرژانتین به لطف دو پیروزی در مسابقات مقدماتی جام جهانی ۲۰۰۲ در منطقه آمریکای جنوبی یک پله صعود کرده و در مکان پنجم ایستاد.
در فهرست بهترین تیم‌های فوتبال جهان که روز چهارشنبه از سوی فدراسیون بین‌المللی فوتبال فیفا منتشر شد پس از برزیل تیم‌های جمهوری چک و فرانسه که هر دو در مسابقات جام ملتهای اروپا همگروه هستند در مکانهای دوم و سوم قرار دارند و اسپانیا در رتبه چهارم قرار دارد.
صعود آرژانتین به مکان پنجم به بهای سقوط آلمان به میزان یک پله به مکان ششم تمام شده است.
همچنین تیم کرواسی با سه پله صعود در ردیف هفتم ایستاده است.
بییشترین صعود را در این جدول تیم غنا با ۱۰ پله ارتقاء داشته که در مکان چهل و هفتم جای گرفته است.
فیفا برای تدوین این جدول مجموعاً ۲۱۱ مسابقه بین‌المللی شامل ۵۶ مسابقه انتخابی برای مسابقات جام جهانی ۲۰۰۲ را مد نظر قرار داده است.
با راه‌اندازی انجمن فوتسال بانوان و انتخاب خدیجه سپنجی به عنوان مسئول این انجمن، رشته پرطرفدار فوتسال به صورت رسمی در ساختار تشکیلات ورزش بانوان ایران قرار گرفت.
طاهره طاهریان، معاون سازمان تربیت بدنی در امور ورزش بانوان اعلام کرد: در پی استقبال خوب بانوان از فوتسال و فعالیت‌های برخی از استان‌ها در این رشته، خدیجه سپنجی از چهره‌های نام‌آشنای ورزش بانوان کشور و از مربیان قدیمی والیبال بانوان، به عنوان نخستین رئیس انجمن فوتسال بانوان معرفی شد.
وی افزود: استقبال از این رشته در استانهای مختلف تفاوت دارد و در برخی از استانها از جمله تهران، طی دو سال گذشته که این رشته راه‌اندازی شده چندین دوره کلاس مربیگری و داوری و مسابقات درون‌استانی برگزار شده است که امید می‌رود با برپایی این تشکل جدید فوتسال بتواند همچون سایر رشته‌ها با رعایت شئونات کامل اسلامی انجام شود.
رئیس فدراسیون بدمینتون ایران روز چهارشنبه از تیم بدمینتون ترکمنستان برای شرکت در مسابقه‌های قهرمانی کشورهای غرب آسیا بزرگداشت شهدای هفتم تیر در ایران دعوت کرد.
این مسابقه‌ها در روزهای ۹ تا ۳۱ تیرماه سال جاری در شهر زنجان برگزار می‌شود و در آن تیم‌های ۸ کشور حضور خواهند داشت.
مهدی کرباسیان رئیس فدراسیون بدمینتون ایران که به عشق‌آباد سفر کرده است، در دیدار با رئیس فدراسیون بدمینتون ترکمنستان از تیم ملی بدمینتون این کشور برای حضور در رقابت‌های فوق دعوت به عمل آورد.
این مسابقه‌ها در دو قسمت مردان و زنان برگزار خواهد شد.
حمل مشعل بازی‌های المپیک ۲۰۰۰ سیدنی عصر روز چهارشنبه از آتن پایتخت یونان به سوی سیدنی در استرالیا آغاز شد.
مراسم روشن کردن مشعل یادشده در خرابه‌های بازمانده از محل باستانی برگزاری بازی‌های المپیک قدیم در جنوب یونان انجام شد.
در جریان روشن کردن این مشعل شمار بسیاری پرنده سفیدرنگ به منزله آرزوی صلح برای جهانیان به پرواز در آمدند.
پس از آن، سفر یکهزار و ۵۹۶ کیلومتری مشعل المپیک به سوی سیدنی آغاز شد که در طول این سفر ۵۵۰ دونده امر حمل کردن آن را به عهده خواهند داشت.
لامبروس پاپاکاستاس قهرمان پرش ارتفاع یونان نخستین دونده‌ای بود که حمل مشعل را به عهده داشت، این در حالی است که وولاتسیامیتا قهرمان پرش طول جهان از یونان دونده‌ای خواهد بود که وظیفه حمل این مشعل به شهر آتن و تحویل آن به نماینده کمیته برگزاری بازیهای المپیک ۲۰۰۰ سیدنی را به عهده خواهد داشت.
بر اساس گزارش کمیته ملی المپیک یونان ۵۹۴ مایل از سفر مشعل بازیهای المپیک ۲۰۰۰ سیدنی از طریق دریا و به وسیله یک کشتی یونانی انجام خواهد شد.
کوهنوردان ایران قله ۱۰۲۸ متری چوآیو را فتح کردند.
تیم ملی کوهنوردی ایران اعزامی به منطقه هیمالیا، روز سه‌شنبه قله ۸۲۰۱ متری چوآیو واقع در کوه‌های هیمالیا را فتح کرد و پرچم ایران را بر فراز این قله به اهتزاز درآورد.
صعود کوهنوردان ایرانی به این قله در شرایط نامساعد جوی سرما و باد شدید انجام شد.
کوهنوردان کشورمان در حال حاضر در سلامتی کامل به سر می‌برند و خود را برای صعود به دومین قله بالای هشت‌هزار‌متری در منطقه هیمالیا به نام قله شیشا‌پانگما که ۸۰۴۶ متر ارتفاع دارد، آماده می‌کنند.
قله چوآیو که روز سه‌شنبه توسط کوهنوردان ایرانی فتح شد، ششمین قله مرتفع در جهان به شمار می‌رود.
تازه‌ترین آمار بیانگر آن است که ۹ میلیون و ۹۴۰ هزار دستگاه رایانه سال گذشته در ژاپن به فروش رسیده که در مقایسه با سال پیش از آن ۲۳ درصد بیشتر شده است.
انجمن صنایع الکترونیک ژاپن روز چهارشنبه گفت که کاهش قیمت رایانه در بازار و گسترش شبکه ارتباطی اینترنت، در زمره دلایل افزایش فروش رایانه در ژاپن است.
طبق این آمار، سال گذشته برای نخستین بار در تاریخ ژاپن میزان فروش رایانه بیش از عرضه تلویزیون بوده است.
پژوهشگران دانشگاه شیکاگو هشدار دادند، یک کوه یخی شناور با نام بی- ۵۱ در آستانه برخورد با فلات یخی راس در قطب جنوب قرار گرفته است.
پژوهشگران بر این باورند که چنانچه برخورد صورت گیرد، کوه‌های یخی شناور بیشتری شکل خواهند گرفت.
کوه یخی بی- ۵۱ در اواخر ماه مارس از فلات یخی راس جدا شد و از آن زمان، این کوه عظیم یخی شناور در اطراف این فلات یخی سرگردان بوده است و بیم آن می‌رود که مجدداً با بخشی از فلات راس برخورد کند و مسیر عبور کشتی‌های پشتیبانی برای ایستگاه مک موردو را مسدود کند.
این پژوهشگران در هفته‌های گذشته به وسیله تصاویر ماهواره‌ای در حال بررسی کوه یخی بی- ۵۱ بوده‌اند.
گروهی از پژوهشگران آمریکایی اعلام کردند در دو سیاره اورانوس و نپتون دانه‌های الماس مانند تگرگ ساخته می‌شوند و در سطح این دو سیاره فرو‌می‌ریزند.
تحقیقات پژوهشگران نشان داده است که گاز متان پیرامون این دو سیاره تحت فشار شدید و حرارت زیاد به حالت پخته درمی‌آید و به دو عنصر کربن و هیدروژن شکسته می‌شود.
سپس اتم‌های کربن به هم می‌پیوندند و الماس می‌سازند.
این الماس‌ها تحت تاثیر نیروی جاذبه دو سیاره نپتون و اورانوس به صورت تگرگی از الماس بر سطح این سیارات فرو‌می‌ریزند.
یکی از پژوهشگران دانشگاه کالیفرنیا در آزمایشگاه شرایط سیارات گازی‌شکل نپتون و اورانوس را ایجاد کرد و به این نتایج دست یافت.
یک شرکت اسپانیایی نخستین شبکه دیجیتالی این کشور را راه‌اندازی کرده است.
شرکت کوبه‌رو شبکه‌ای را راه‌اندازی کرده است که از طریق آن می‌توان تصاویر تلویزیونی را مشاهده کرد و علاوه بر آن با شبکه جهانی اینترنت و پست الکترونیک نیز در ارتباط بود.
این شبکه نیاز به آنتن‌های بشقابی ماهواره‌ای ندارد و تنها با نصب چند دستگاه روی تلویزیون می‌توان این شبکه را در اختیار داشت.
افرادی که از این شبکه استفاده می‌کنند، می‌توانند با یک صفحه کلید مادون قرمز از امکانات شبکه اینترنت و پست الکترونیک نیز استفاده کنند و همزمان تصاویر شبکه‌های تلویزیونی را نیز در گوشه‌ای از صفحه تلویزیون تماشا کنند.
ولفگانگ شوسل صدراعظم اتریش، بار دیگر به اتحادیه اروپایی درباره تحریم‌های اعمال‌شده علیه وین هشدار داد.
صدراعظم اتریش در این گفت و گو تأکید کرد: چنانچه تحریم سیاسی اتحادیه اروپایی علیه اتریش تا ماه ژوئن اوایل تیر ماه خاتمه پیدا نکند، انجام یک همه‌پرسی در اتریش قطعی خواهد بود.
ولفگانگ شوسل افزود: اتحادیه اروپایی باید در ۵ هفته آینده و قبل از ریاست فرانسه در این اتحادیه، به تحریم خود خاتمه دهد.
بسیاری از موارد گرفتگی ساق پا در سالمندان که به علت گرفتگی سرخرگ‌های پا ایجاد می‌شود، قابل درمان است.
انسداد نسبی سرخرگ‌های ساق پا سبب کاهش خونرسانی به عضلات پا و درد و گرفتگی آن‌ها می‌شود.
جراحان بخش جراحی عروق مرکز پزشکی بوستون آمریکا می‌گویند: به کمک نوعی داروی جدید گشاد‌کننده عروق که به‌تازگی اداره نظارت بر مواد غذایی دارویی آن را تایید کرده است، می‌توان این بیماری را تا حد زیادی معالجه کرد.
مصرف این دارو در ۴۰ درصد این بیماران نتایج مثبتی داشته است و این بیماران بدون این که دچار گرفتگی و درد عضلات ساق پا شوند، با مصرف این دارو توانستند مسافت زیادی را طی کنند.
بیش از ۴۰ هزار نفر از معدنچیان اوکراینی روز چهارشنبه دست به اعتصاب نامحدود زدند و خواستار پرداخت دستمزدهای عقب‌افتاده خود و افزایش یارانه) سوبسید( برای صنعت معدن کشور شدند.
به گزارش خبرگزاری رویتر از کی‌یف، معدنچیان ۹۱ معدن در سه منطقه صنعتی اوکراین در این اعتراض شرکت دارند.
کل دستمزدهای پرداخت‌نشده کارگران مذکور بالغ بر ۱۷۳ میلیون دلار است.
مقام‌های لس‌آنجلس در برابر هشدار وزارت دادگستری آمریکا مبنی بر متوقف کردن فساد در اداره پلیس با بازسازی نیروی پلیس موافقت کردند.
روزنامه یو‌اس‌ای‌تودی روز چهارشنبه نوشت: وزارت دادگستری آمریکا چهار سال پیش به تحقیق دربارهٔ جنایات نیروی پلیس لس‌آنجلس پرداخت و اخیراً دلایل محکمی مبنی بر تیراندازی و ضرب و شتم مردم بیگناه توسط پلیس این شهر به دست آورده است.
در ماه نوامبر گذشته آبانماه، به دلیل آشکار شدن خیانت پلیس شهر لس‌آنجلس، ۱۵۰۰ پرونده جنایی مجدداً بررسی شد.
دولت اکوادور اعلام کرد: سه ژنرال فرمانده نیروهای هوایی و دریایی و رئیس ستاد مشترک این کشور استعفا کردند.
به گزارش رویتر، این سه فرمانده در شرایطی استعفانامه خود را به رئیس‌جمهوری تحویل دادند که رئیس ستاد مشترک سابق و ۷۱۱ افسر رده متوسطه به اتهام دست داشتن در یک کودتای بدون خونریزی در سال گذشته محاکمه می‌شوند.
در کودتای فوق جمیل ماهود رئیس‌جمهوری برگزیده اکوادور سرنگون شد.
دولت گوستاروونوبوا رئیس‌جمهوری جدید اکوادور این هفته از مجلس تقاضای عفو این عده را کرده بود.
شرکت سلستیس که تا کنون خاکستر صد نفر را به مدار زمین فرستاده است، اعلام کرد: در نظر دارد خدمت تازه‌ای به مشتریانش ارائه دهد که فرستادن خاکستر مردگان به سطح کره ماه است.
مدیر این شرکت که در هوستون آمریکا مستقر است، می‌گوید: وقتی می‌توانید خاکستر خود را به ماه بفرستید چرا این کار را نکنید؟
نخستین داوطلب این کار مارتا وست زمین‌شناسی است که محل فرود سفینه آپولو یازده را در سال ۱۹۶۹ در کره ماه انتخاب کرد.
پس از اتمام جلسه علنی دیروز، خبرنگار ما به دنبال دلیل اتخاذ چنین تصمیمی از سوی اکثریت نمایندگانی که روز قبل از آن به دو فوریت این طرح رای داده بودند و دیروز یک فوریت آن را سلب کردند، رفت.
یکی از نمایندگان در این باره به خبرنگار ما گفت که بعد از اتمام جلسه علنی روز سه‌شنبه ریاست محترم جمهوری طی تماسی با ریاست مجلس نگرانی خود را از این موضوع اعلام می‌کند و خواستار سلب یک فوریت این طرح می‌شود تا این طرح در یک فرصت مناسب و ارائه راهکاری کارشناسی و لحاظ کردن نظرات دولت در آن با حداقل نقص در صحن علنی مطرح شود.
ریاست مجلس نیز با قبول این تصمیم و جلب موافقت هیئت رئیسه مجلس در به تصویب رساندن سلب یک فوریت این طرح نقش مهمی را ایفا کرد.
روزنامه بیان درباره این لایحه نوشته است: در یکی از آخرین روزهای عمر مجلس پنجم، دو فوریت طرح تشکیل سازمان حفاظت اطلاعات به پیشنهاد جمعی از جناح اکثریت مجلس مطرح و به تصویب مجلس رسید.
بر اساس این طرح با انحلال بخش معاونت حفاظت وزارت اطلاعات، سازمانی وابسته به وزارت اطلاعات با سلسله مراتب مستقل و متمرکز تشکیل می‌شود که رئیس آن در صورت صلاحدید مقام معظم رهبری توسط ایشان منصوب می‌شود و بودجه و امکانات بخش معاونت حفاظت وزارت عیناً به این سازمان منتقل می‌شود.
آنچه مسلم است نمایندگان مجلس تا پایان موعد مقرر دوره چهارساله نمایندگی‌شان به عنوان نمایندگان ملت تلقی شده و می‌توانند از کلیه حقوق و اختیارات قانونی خویش و از جمله قانونگذاری بهره جویند، اما با این وجود عقل سلیم حکم می‌کند تا این ایفای وظیفه نمایندگی در چارچوب خواسته‌ها و نقطه نظرات موکلین آن‌ها قرار داشته باشد.
نمایندگان عزیز مجلس خصوصاً جناح اکثریت حاضر که طی دوره چهارساله اخیر، حداقل با برگزاری سه انتخابات ریاست‌جمهوری، شوراهای اسلامی و مجلس ششم با جهت‌گیری‌ها و امهات دیدگاه‌ها و تمایلات عمومی مردم آشنایی پیدا کرده‌اند نباید به بهانه عدم حضور در مجلس آینده، عجولانه به تصویب قوانینی بپردازند که عوارض و تبعات منفی و ناخواسته‌ای برای نظام به دنبال داشته باشد.
اولین اشکال و ایراد به زمان پیشنهاد این طرح بازمی‌گردد.
در حالی که تنها ۷۱ روز به افتتاح رسمی مجلس ششم باقی مانده است، پیشنهاد چنین طرحی در اذهان عمومی چگونه تلقی خواهد شد؟
اگر موضوع اهمیت دارد که دارد چرا در طول ماه‌ها و سالهای گذشته به آن پرداخته نشد و اصولاً این سوال جدی مطرح است که در این روزها مگر چه اتفاقی افتاده است که جناح اکثریت مجلس در واپسین روزهای عمر نمایندگی خویش به طرح پیشنهاداتی می‌پردازد که بایستی در یک فضای آرام و منطقی در مورد آن‌ها بحث و بررسی صورت گیرد.
در همین رابطه قید دو فوریت برای پیشنهاد مزبور که به معنای الزام حضور اعضای شورای نگهبان در مجلس شورای اسلامی است، به هیچ وجه توجیه‌پذیر نیست.
در حالی که کمتر از ۲۰ روز به افتتاح مجلس ششم باقی نمانده و شورای نگهبان بایستی علاوه بر حوزه انتخابیه تهران تکلیف ۲۵ حوزه انتخابیه‌ای را که سرنوشتشان به مرحله دوم کشیده بود روشن کنند، چرا با لزوم حضور آن‌ها در مجلس، آنان را از وظیفه فوری‌شان باز می‌دارند.
روزنامه ایران نیز در گزارشی از مجلس نوشته است: از طرح دو فوریتی تشکیل حفاظت اطلاعات وزارت اطلاعات که پیشنهاد محمد رضا باهنر بود، در حالی سلب فوریت شد که مخالفان و موافقان جدی به همراه داشت، در حالی که چهره‌های شاخص جناح اکثریت مجلس شدیداً بر تصویب این طرح اصرار داشتند، گفته می‌شد جناح اقلیت برای ممانعت از تصویب این طرح اگر مجبور شود، از آبستراکسیون دریغ نمی‌کند.
مجید انصاری رییس اقلیت مجلس پس از پایان جلسه در این خصوص به خبرنگار ما گفت: مخالفت دولت با این طرح جدی بود و خاتمی این طرح را برای دولت مشکل‌آفرین می‌دانست، بنابراین اگر مجلس به سلب فوریت این طرح رای نمی‌داد، برای جلوگیری از تصویب آن به عنوان آخرین راهکار از آبستراکسیون استفاده می‌کردیم.
طرح دو فوریتی ممنوعیت نگهداری و استفاده از فیلم و نوار و پوستر مبتذل به تایید نمایندگان نرسید.
موسی قربانی طراح این طرح تلاش زیادی برای تصویب این طرح به خرج داد، ولی مخالفت‌های مستدل و محکم محمد‌باقر نوبخت و بهاأالدین ادب مانع از تصویب این طرح شد و وقتی رییس مجلس اعلام رای‌گیری کرد، جز چند تن از نمایندگان و هیئت رییسه، کسی قیام نکرد، ولی موسی قربانی که بر تصویب این طرح اصرار داشت، با کمک امضای چند نفر از موافقان این طرح تقاضای رای‌گیری با ورقه کرد.
ناطق نوری خطاب به نمایندگان گفت: به نظر منشی‌های هیئت رییسه این طرح رای نیاورده است، ولی طبق آیین‌نامه، چون تشکیک کرده‌اند، با ورقه رای می‌گیریم.
در نهایت ۳۸ نفر بیشتر با این طرح موافقت نکردند.
جمعه و شنبه ۲۳ و ۲۴ اردیبهشت ۱۳۷۹ برابر با ۱۲ و ۱۳ مه ۲۰۰۰ و ۷ و ۸ صفر ۱۴۲۱ به وقت محلی جدول ساعات شرعی بر اساس زمان استاندارد کشورهای یادشده تنظیم شده و تغییر ساعات تابستانی در این جدول محاسبه نگردیده است.
مرحله نهایی رقابتهای بین‌المللی بدمینتون جام توماس- اوبر از دیروز در کوالالامپور آغاز شد.
در این دوره از مسابقات هشت کشور در قسمت مردان و هشت کشور در قسمت زنان شرکت دارند.
تیمی از بانوان تیرانداز ایران در مسابقات تیراندازی جام ۲۰۰۰ ایتالیا که با حضور کشورهای مختلف آمریکایی، آسیایی، اروپایی، آفریقایی از اواخر ماه جاری میلادی در این کشور برگزار می‌شود، شرکت می‌کند.
این مسابقات با حضور ۹۰۵ تیرانداز از ۶۶ کشور جهان برگزار می‌شود که ۴۲۳ تن آن‌ها مرد و ۵۸۱ تن زن هستند.
مسابقات جام ۲۰۰۰ ایتالیا از ۲۹ می، تا پنجم ژوئن، هشتم تا ۱۵ خرداد در شهر میلان برگزار می‌شود.
در این مسابقات از ایران تنها یک تیم مرکب از شش تن از بانوان در شش رشته با تفنگ و کلت بادی به رقابت خواهند پرداخت.
رقابتهای جام ۲۰۰۰ ایتالیا برای تصاحب سهمیه کشورها جهت ورود به مسابقات المپیک سیدنی خواهد بود.
دو کوهنورد در تبت ناپدید شدند.
یک زن کوهنورد اهل فنلاند به همراه یک مرد روسی، که پس از فتح قله ۱۰۲۸ متری چویو ششمین قله مرتفع جهان در تبت، مفقود شدند، احتمالا کشته شده‌اند.
روزنامه ساوت چاینا مورنینگ پست چاپ هنگ‌گنگ روز چهارشنبه به نقل از یکی از مقام‌های انجمن کوهنوردی تبت نوشت: نورا تویونن فنلاندی، ۵۲ ساله و یک مرد روس که نامش مشخص نیست روز جمعه در راه بازگشت به اردوگاه خود در ارتفاع ۷۰۰۰ متری قله مذکور ناپدید شدند.
گرچه پیش از این گزارش شده بود که هوا در این ناحیه خوب است، اما وضعیت بد آب و هوا در حال حاضر کار تیم‌های نجات را با مشکل مواجه ساخته است.
این مقام تبتی که گااو نام دارد خاطرنشان ساخت که حکومت محلی تبت فاقد تجهیزات لازم مانند هلی‌کوپتر و یا گروه‌های نجات ویژه مناطق محروم از جمله منطقه مرزی چین و نپال است.
رسانه‌های همگانی فنلاند اخیراً گزارش دادند که از سال ۱۹۵۴ تا کنون حداقل ۷۱ کوهنورد در قله چویو که به زبان چینی جوآیو نامیده می‌شود، جان خود را از دست داده‌اند.
تزریق جنتامایسین، جان چند بیمار آمریکایی را گرفت.
مقامات بهداشتی آمریکا اعلام کردند، تا کنون دست کم ۷۱ تن بر اثر استفاده از آنتی‌بیوتیک جنتامایسین وارداتی از کشورهای دیگر به آمریکا جان خود را از دست داده‌اند.
به گزارش روزنامه یو اس ای تودی این آنتی‌بیوتیک بسیار قوی که فقط به صورت تزریقی موجود است و به بیمارانی که در بیمارستان بستری می‌شوند، با توجه به نوع عفونت آن‌ها تزریق می‌شود، موجب یک واکنش سمی در بیماران آمریکایی شد و ۷۱ تن را به کام مرگ فرستاد.
بنا بر این گزارش ۸۰ درصد از مواد فعال داروهای ژنریک آمریکا از کشورهای خارجی وارد می‌شود و ۷۴ درصد از ۲۹ میلیارد دلار نسخه دارویی به داروهای ژنریک تعلق دارد در حالی که در سال ۱۹۸۰ فقط در ۸۱/ ۵ درصد نسخه‌ها از داروهای ژنریک استفاده می‌شد.
سازمان نظارت بر مواد غذایی و دارویی آمریکا اعلام کرد ورود داروهای غیراستاندارد از کشورهای دیگر موجب به خطر افتادن جان مردم آمریکا شده است.
سازمان غذایی و دارویی آمریکا اعلام کرده است ۹۴ نفر از سال ۱۹۸۹ تا ۱۹۹۴ در اثر تزریق جنتامایسین جان خود را از دست داده‌اند.
با توجه به این که در آمریکا بر اساس قانون، داروهای تزریقی برای بیماران سرپایی تجویز نمی‌شود و ۹۰ درصد تجویز آنتی‌بیوتیک‌ها با انجام کشت میکروبی انجام می‌شود، دنبال کردن تلفات در اثر داروهای سمی تزریقی به‌آسانی انجام می‌شود.
در صورتی که داروی جنتامایسین به صورت عادی توسط پزشکان تجویز می‌شد، ممکن بود محققان سازمان نظارت بر مواد غذایی و دارویی آمریکا، پس از تلفات بالایی متوجه بروز واکنش سمی جنتامایسین می‌شدند.
بزرگترین باند اشرار در واشنگتن منهدم شد.
پلیس فدرال و پلیس واشنگتن‌دی‌سی توانستند خشن‌ترین باند مواد مخدر در پایتخت آمریکا را متلاشی سازند.
رهبر این باند به ۵۱ فقره قتل متهم شد که در تاریخ واشنگتن‌دی‌سی بی‌سابقه بوده است.
دفتر دادستانی واشنگتن‌دی‌سی، روز چهارشنبه ۳۱ عضو یک باند را به اتهام ارتکاب ۶۷ فقره جرم، از جمله قتل، قاچاق مواد مخدر، کلاهبرداری و توطئه، مورد تعقیب قرار داد.
ویلما لوییس، از دفتر دادستانی گفت: این بزرگترین باند اشراری است که پایتخت آمریکا تا کنون به خود دیده است.
نامبرده اظهار امیدواری کرد که دستگیری اعضای این باند، به ایجاد تشکیلات خشونت‌بار مواد مخدر در پایتخت آمریکا خاتمه دهد.
کوین گری ۸۲ ساله، رئیس این باند، به ۵۱ فقره قتل متهم شد که گفته می‌شود هرگز کسی تا به حال به این تعداد ارتکاب به قتل در پایتخت آمریکا متهم نشده است.
لوییس گفت که جرم‌های این فرد، او را مستحق مجازات مرگ خواهد ساخت.
نیروهای ناحیه انتظامی همدان در این هفته با استفاده از مامور نفوذی این مقدار مواد مخدر را از قاچاقچیانی که در استان‌های کرمانشاه و همدان فعالیت داشتند، کشف کردند.
مواد مخدر کشف‌شده در دو دستگاه اتومبیل سواری جاسازی شده بود.
دو زمین‌لرزه غرب ترکیه را تکان داد.
دو زمین‌لرزه به بزرگی ۳/ ۲ و ۳/ ۶ درجه ریشتر در مقیاس امواج درونی زمین، روز چهارشنبه مناطق غرب ترکیه را تکان داد.
رصدخانه قندیلی دانشگاه بوغازایچی استانبول کانون این زمین‌لرزه‌ها را شهرستان دنیزلی در غرب ترکیه اعلام کرد.
این زمین‌لرزه‌ها خسارات جانی و مالی نداشته است.
مقام‌های پلیس فیلیپین اعلام کردند، بامداد روز چهارشنبه یک بمب دست‌ساز در مقابل موزه ملی مانیل کشف شد.
ژنرال ادگاردو اگلیپای رئیس پلیس ملی فیلیپین به شبکه خبری ای بی اس گفت: این بمب پس از کشف خنثی شد و به اداره تحقیقات پلیس انتقال یافت.
وی گفت: تروریست‌ها احتمالاً این بمب ساعتی را برای انفجار در زمان مشخصی تنظیم کرده و آن را با عجله در مقابل موزه ملی رها کردند.
ژنرال اگلیپای افزود: پلیس یک سیستم محدودکننده برای جلوگیری از ورود تروریست‌ها به شهر مانیل در اختیار دارد.
مقام‌های پلیس هنوز گروه خاصی را در مورد این بمب‌گذاری متهم نکرده‌اند.
پژوهشگران می‌گویند جراحی‌های قلبی که تا کنون با کمک روبات انجام گرفته، همگی نتایج موفقیت‌آمیز داشته‌اند.
شبکه تلویزیونی فاکس‌نیوز آمریکا در گزارشی گفت: کمتر کسی از این که تحت عمل جراحی قلب توسط دست‌های روبات قرار گیرد احساس راحتی می‌کند.
اما نتایج حاصله از این روش جدید، تا کنون درخشان بوده است.
دکتر رابرت میشلر رییس بخش جراحی قلب و عروق در مرکز پزشکی دانشگاه ایالتی اوهایو که تا کنون ۵۲ جراحی موفقیت‌آمیز قلب با روبات داشته، معتقد است که این شیوه جراحی، ماندگار خواهد بود.
پزشکان قلب می‌گویند که جراحی با کمک روبات، نمایانگر یک پیشرفت بالقوه در مقایسه با جراحی‌های قلب باز سنتی است چرا که در جراحی با کمک روبات، فقط سه برش کوچک در سینه لازم است در حالی که در جراحی قلب باز یک برش بزرگ در سینه ایجاد می‌شود و استخوان جناغ سینه نیز برای عمل اره می‌شود.
دکتر جیمز کاکس رییس انجمن جراحی قفسه سینه آمریکا در تورنتو، گفت: بیمارانی که با روش جدید جراحی می‌شوند، به تنها چیزی که نیاز دارند، دو سه نوار چسب زخم است.
دکتر کاکس که همچنین رییس جراحان انستیتو قلب و عروق دانشگاه جورج تاون است، افزود: جراحان امیدوارند که برش‌های کوچک‌تر، به معنای بهبودی سریع‌تر باشد.
بر اساس گزارش فاکس، جراحی قلب با کمک روبات که برای اولین بار توسط پزشکان فرانسوی در سال ۱۹۹۸ انجام گرفت، تازه‌ترین پدیده در جراحی محسوب می‌شود.
در این گزارش گفته شد که در پنج سال گذشته، بسیاری از جراحان به انجام جراحی‌های بای‌پس بدون باز کردن قفسه سینه و یا از کار انداختن قلب روی آورده‌اند و عمل ترمیم دریچه‌های قلب از طریق ایجاد برش‌های کوچک‌تر در قلب انجام می‌شود.
نوشیدن یک فنجان آب انار در روز، خطر ابتلا به بیماری‌های قلبی را تا حد زیادی کاهش می‌دهد.
گروهی از پژوهشگران با تحقیقات روی موش‌ها و همچنین انسان‌ها در یافتند که آب انار، حاوی مقادیر زیادی مواد آنتی‌اکسیدان است و از تشکیل رسوب در داخل سرخرگ‌های قلبی موش جلوگیری می‌کند.
بر اساس نتایج این پژوهش، مصرف آب انار افزون بر پیشگیری از بروز تصلب شرایین به رفع رسوبات شریان‌ها نیز کمک می‌کند.
در این پژوهش مشخص شد که در خون افرادی که هر روز ۵۰ میلی‌لیتر آب انار می‌نوشند، پس از دو هفته آنزیمی فعال می‌شود که اثر مراقبتی در پیشگیری از آسیب‌های سلولی دارد.
آب انار همچنین مانع از اکسیده شدن ال دی ال یا کلسترول بد خون می‌شود.
اکسیده شدن کلسترول به علت تماس آن با رادیکال‌های آزاد است و آب انار با پاکسازی خون از این مواد خطرناک مانع از اکسیده شدن کلسترول و تصلب شرایین می‌شود.
دانش‌پژوهان به همه افراد توصیه می‌کنند به منظور مقابله با رادیکال‌های آزاد، هر روز از مواد آنتی‌اکسیدان طبیعی استفاده کنند.
در ۹۰ درصد موش‌های مورد مطالعه، مصرف روزانه آب انار مانع از تشکیل کلسترول بد یا ال دی ال شد.
مواد آنتی‌اکسیدان طبیعی در مرکبات، هویج، زردآلو و میوه‌های حاوی ویتامین ای نیز یافت می‌شود.
همزمان با فرارسیدن روز مادر در کشورهای غربی، نتیجه یک تحقیق درباره کودکان، بار دیگر ثابت می‌کند که آسایش و سلامت کودکان با شرایط زندگی مادرانشان ارتباط دارد.
به گزارش خبرگزاری فرانسه، این تحقیق را سازمان آمریکایی نجات کودکان در ۶۰۱ کشور جهان، ۲۰ کشور صنعتی و ۶۸ کشور در حال توسعه صورت داده است.
در اطلاعیهٔ سازمان دفاع از حقوق کودکان تصریح شده است که نتایج یک تحقیق ۷۰ سالهٔ عملی ثابت کرده است که هرگاه مادران خوب و سالم باشند، کودکان نیز در سلامت روحی و جسمی به سر می‌برند.
نروژ، کانادا، استرالیا و سوایس، چهار کشوری هستند که مادران در آن از بهترین شرایط زندگی برخوردارند.
در این کشورها از هر ۳۷۰۰ زن در حال زایمان، یک نفر هنگام زایمان با خطر فوت روبروست، این رقم در نیجریه برای هر ۹ زایمان یک نفر است.
بر اساس این تحقیق، ثروت ملی کشورها نقشی در وضع مادران ندارد به طوری که آمریکا با داشتن بالاترین تولید ناخالص ملی در جهان از نظر وضع زندگی مادران در ردیف شانزدهم قرار می‌گیرد.
بهداشت، دسترسی به امکانات و معالجات پزشکی، میزان مرگ و میر هنگام زایمان، کاربرد وسایل پیشگیری از بارداری، سطح آموزش و مشارکت دولت از جمله معیارهایی است که برای تحقیق درباره وضع مادران به کار گرفته شده است.
خطوط هوایی انگلیس بریتیش ایرویز و خطوط هوایی فرانسه ایرفرانس طرح ادغام با یکدیگر و ایجاد یک شرکت هوایی بزرگ اروپایی را بررسی می‌کنند.
به نوشته شمارهٔ روز چهارشنبه روزنامه لزکو چاپ پاریس، خطوط هوایی انگلیس در حال حاضر شریک و متحد شرکت هوایی آمریکایی امریکن ایرلاینز است.
با این حال به دنبال مطرح شدن جدایی این دو شرکت از یکدیگر، مسوولان شرکت انگلیسی در پی یافتن متحد قابل اطمینانی برای خود در میان شرکت‌های بزرگ هوایی جهان هستند.
از سوی دیگر خطوط هوایی فرانسه ایرفرانس نیز که در حال حاضر متحد شرکت دیگر هوایی آمریکا موسوم به دلتا ایرلاین است طرح ادغام با بریتیش ایرویز را در دست بررسی دارد.
لزکو می‌نویسد: عملی شدن این ادغام در حقیقت اعلام جنگ به اتحادی از شرکت‌های هوایی لوفت‌هانزای آلمان و یو اس ایرویز خواهد بود که در حال حاضر به عنوان یکی از قوی‌ترین اتحادها بین شرکت‌های هوایی مهم جهان شناخته می‌شود.
این نشریه اقتصادی می‌افزاید: در حال حاضر بریتیش ایرویز بیشترین شمار مسافران دوسوی اقیانوس اطلس را جابجا می‌کند و در صورت نهایی شدن ادغام آن با شرکتی مانند ایرفرانس به عنوان اتحادی قوی از خطوط اروپایی در جهان مطرح خواهد شد.
دولت آلمان به منظور جلوگیری از کاهش بهای مس، سکه‌های قدیمی فنیک را پس از خارج شدن از دور و به جریان افتادن یورو در سال ۲۰۰۲، ذوب نخواهد کرد.
به گزارش خبرگزاری فرانسه از فرانکفورت، روزنامه فایننشال تایمز دویچلند روز چهارشنبه نوشت: ذوب تمامی سکه‌ها منجر به عرضه بیش از حد مس در بازار و کاهش شدید بهای آن خواهد شد.
این روزنامه به نقل از کلاوس دیتر کوهباچر عضو شورای بانک مرکزی آلمان و رییس بانک منطقه‌ای برلین براندنبرگ افزود: سکه‌های یک، دو، پنج و ده فنیکی در انبارهای زیرزمینی برای مدتی نگهداری خواهد شد.
بر اساس این گزارش، مارک و فنیک به همراه پول‌های ملی و رایج ۱۱ کشور اروپایی عضو منطقه یورو از ماه مارس سال ۲۰۰۲ از جریان خارج خواهد شد و بانک‌های آلمان موظف به تعویض همه سکه‌های قدیمی مارک تا سی‌ام ماه ژوئن ۲۰۰۲ هستند.
به نوشته این روزنامه، بانک مرکزی آلمان انتظار دارد در مجموع ۸۲ میلیارد سکه مارک بی‌ارزش و از دور خارج‌شده، تا به جریان افتادن یورو گردآوری شود.
وزن این سکه‌ها که از ترکیب مس و نیکل ساخته شده‌اند کمتر از ۱۰۰ هزار تن و ارزش اسمی آن ۹/ ۵ میلیارد مارک معادل ۴/ ۶۸ میلیارد یورو و ۴/ ۴ میلیارد دلار خواهد بود.
بهای مبادله هر تن مس در حال حاضر حدود ۱۷۷۰ دلار معادل ۱۹۷۰ یورو و نیکل ۱۰ هزار دلار است.
درآمد حاصل از فروش سکه‌های ذوب‌شده در بازار، به خزانه دولت آلمان واریز خواهد شد.
میزان ذخایر ارزی ژاپن که در پایان ماه منتهی به ۲۱ اردیبهشت ماه آوریل در صدر کشورهای جهان قرار دارد، برای پنجمین ماه متوالی افزایش نشان می‌دهد.
وزارت دارایی ژاپن روز چهارشنبه اعلام کرد که ژاپن، هم‌اینک ۸۳۳/ ۵ میلیارد دلار ذخایر ارزی دارد که نسبت به ماه پیش از آن، ۲۳ میلیارد دلار بیشتر شده است.
کارشناسان معتقدند: خرید دلار و فروش ین از سوی دولت ژاپن در ماه گذشته که برای پیشگیری از بالا رفتن ارزش ین صورت گرفته، از عوامل اصلی افزایش ذخایر ارزی ژاپن است.
ذخایر ارزی ژاپن در دوره جدید شامل ارزهای قدرتمند خارجی، سهام، طلا و حق برداشت مخصوص از صندوق‌های بین‌المللی پول است.
تازه‌ترین آمارها نشان می‌دهد که چین با داشتن ۹۵۱/ ۶ میلیارد دلار و تایوان با ۶۰۱/ ۹ میلیارد دلار پس از ژاپن در مقام‌های دوم و سوم کشورهای جهان از نظر ذخایر ارزی قرار دادند.
هنگ‌کنگ با ۴۹/ ۳ میلیارد دلار، کره جنوبی با ۹۷/ ۷ میلیارد دلار و سنگاپور با ۵۷/ ۹ میلیارد دلار در رده‌های بعدی قرار دارند.
اتحادیه اروپایی که متشکل از ۱۱ کشور می‌باشد، مقام بعد را دارد.
بی‌تفاوتی و خونسردی خطر مرگ را افزایش می‌دهد.
مردان میانسالی که در برابر وقایع پیرامون خود بی‌تفاوتند بیش از دیگران در معرض خطر مرگ به علل مختلف قرار دارند.
پژوهشگران بیمارستان مرکزی اکرتاس در نروژ، تعدادی از مردان ۴۰ تا ۶۰ ساله خونسرد را به مدت ۳۲ سال تحت نظر قرار دادند و پس از این مدت یک چهارم این افراد جان خود را از دست داده بودند.
۴۵ درصد علل مرگ و میر آنان ناشی از حوادث قلبی و عروقی بود.
نتایج تحقیقات نشان می‌دهد که مرگ و میر افرادی که خونسرد و بی‌تفاوت هستند حدود ۴۰ درصد بیشتر از افراد عادی است.
نیز در مجموع دارای ۷۶۲/ ۳ میلیارد دلار ذخیره ارزی هستند.
نتایج یک نظرسنجی نشان می‌دهد که معلمان امریکایی خواستار پول و احترام بیشتر هستند.
به گزارش سی ان ان، در این نظرسنجی از ۴۰۰ معلم نمونه سراسر آمریکا درباره راه حل معضل کمبود معلم در این کشور سوال شد.
بنا به اعلام وزارت آموزش و پرورش آمریکا این کشور تا سال ۲۰۰۲ به ۲ میلیون معلم جدید احتیاج دارد.
از هر ۱۰ پرسش‌شونده، ۸ نفر اعلام کردند که مدارس امریکا در پرداخت حقوق و مزایا به معلمان باید با یکدیگر رقابت کنند، اما شمار زیادی از آن‌ها بر لزوم احترام گذاشتن مدیران مدارس، قانونگذاری و جامعه به معلمان تأکید کردند.
یک معلم جغرافیایی اهل پنسیلوانیا نوشت: مردم باید به آموزش و پرورش بیشتر احترام بگذارند، بهترین دانش‌آموزان علناً اذعان می‌کنند که دوست ندارند معلم شوند زیرا شاهد بی‌احترامی به آموزگاران هستند.
این گروه معتقدند که با افزایش اخبار و سخنرانی‌های سیاسی درباره رد شدن دانش‌آموزان در امتحانات، احترام برای حرفه و خودشان کاهش یافته است.
یکی از معلمان که در ۱۹۹۹ به عنوان بهترین معلم سال امریکا انتخاب شد، گفت: این روزها ما زیر ذره‌بین سیاستمداران قرار گرفته‌ایم.
متأسفانه در نتیجه معلمان تحقیر می‌شوند و همه می‌خواهند تمام مشکلات مدارس دولتی را به گردن آموزگاران بیاندازند.
یک شرکت ژاپنی تشک‌های ویژه‌ای ساخته است که می‌تواند بام خانه‌ها را در مدت ۳ روز به فضای سبز طبیعی تبدیل کند.
گیاهانی روی این تشک‌های ویژه کاشته شده‌اند که به آبیاری اندکی نیاز دارند و به‌سرعت رشد می‌کنند و بادهای شدید هم نمی‌تواند آن‌ها را ریشه‌کن کند.
این تشک‌ها پس از تصمیم اخیر شهرداری توکیو ساخته شده‌اند.
شهرداری توکیو از چندی پیش تصمیم گرفت بام خانه‌ها و ساختمانهای بلند و آسمانخراش‌های این شهر را به فضای سبز تبدیل کند.
این شهرداری هنگام صدور جواز ساخت برای ساختمان‌های بلند از صاحبان آن‌ها می‌خواهد پشت‌بام آن‌ها را به فضای سبز تبدیل کنند.
تشک‌های ویژه طرح فضای سبز بام‌ها برای این منظور بسیار مناسب هستند و هزینه ساخت هر متر‌مربع فضای سبز با آن‌ها ۲۸۰ دلار است.
مالش روغن زیتون تازه روی پوست پس از قرار داشتن در معرض اشعه خورشید، می‌تواند مانع بروز سرطان پوست شود.
به گزارش رویتر از لندن، مجله نیوساینتیست به نقل از پژوهشگران دانشکده پزشکی دانشگاه کوبه ژاپن، در شماره روز چهارشنبه خود نوشت: در آزمایش‌هایی استفاده از روغن زیتون، رشد غده‌های سرطانی را در موش‌های آزمایشگاهی کاهش داده است.
در عین حال دانشمندان متوجه شدند که همراه با کاهش تعداد غدد سرطانی، آسیب‌های دی ان ای پوست بدن موش‌ها نیز کاهش یافته است.
این محققان سپس به این نتیجه رسیدند که مالش روغن زیتون پس از قرار گرفتن در معرض نور خورشید می‌تواند پوست بدن را از آسیب‌های اشعه ماوراأ‌بنفش محافظت کند.
یک مقام دولتی انگلیس اعلام کرد، شبکه جهانی تلویزیونی بی بی سی حداقل تا شش سال دیگر به پخش برنامه‌های خود از طریق آنالوگ ادامه خواهد داد.
این مطلب را معاون وزیر کشور انگلیس در امور فرهنگ، مطبوعات و ورزش، روز دوشنبه در پاسخ کتبی خود به پرسش اندرو میلر نماینده حزب کارگر در مجلس عوام انگلیس که از وی پرسیده بود، پخش آنالوگ تلویزیون بی بی سی تا چه زمانی ادامه خواهد داشت، عنوان کرده است.
سعدی و سلطان روزی‌گذار سعدی به دربار سلطان افتاد.
مردمان مقدمش را با بانگ شادی استقبال کردند و گرامی داشتند.
در دربار نیز همه او را به‌گرمی پذیرفتند و پاس داشتند.
اما حسودان تنگ‌نظر کوشیدند تا با حیله و افسون دل سلطان را نسبت به وی بدگمان کنند و او را از سعدی برنجانند.
آنقدر از سعدی سعایت کردند و به وی تهمت بستند و افترا زدند که نظر سلطان از او برگشت، زیرا از هیچ طرف جز بد او نمی‌شنید.
لاجرم با وی به‌درشتی سخن گفت و آمرانه صدا بلند کرد.
سعدی سر برداشت و به چهرهٔ او نگریست، و سلطان از گفته خود شرمگین شد، اما چون سخت به خود غره بود اقرار به خطا را نشان ضعف دانست.
نم امان را نزد خود خواند و همه آنان به خلاف سعدی در برابرش سر به خاک سودند و زمین بوسیدند.
آنگاه با سلطان به مشورت پرداختند و نقشه کشیدند که سعدی را از بارگاه برانند.
مردم که این دیدند به نجوی پرداختند.
خردمندان قوم گفتند: دریغا، که سلطان مشفق را از مغرض نمی‌شناسد و به سعایت‌کنندگان روی خوش نشان می‌دهد و به این طریق خویش را شریک نمامی و نم امان می‌سازد، در صورتی که می‌بایست این جمع خبرچین و دروغگوی را چون مشت زباله‌ای که از خانه بیرون ریزند، از خویش دور کند.
اما سعدی وقتی که شنید که باید بارگاه سلطان را ترک کند، بی‌نیازمندانه گفت: رفتن از این بارگاه برای من چه تاسف می‌تواند داشت؟
بگذار هر قدر می‌خواهند از من سعایت کنند، زیرا همیشه مردمان حق و راستی خاری در سر راه بدان و زشتکارانند و به‌ناچار من نیز از حسادت حاسدان در امان نمی‌توانم بود.
از رفتن خود اندوهناک نیستم، زیرا من برای خاطر این کسان بدین جا نیامده بودم.
بدین بارگاه آمدم، زیرا سلطان خود قلب خویش را به دست گرفته و به من هدیه کرده بود.
آمدم تا تقاضای دوستانه او را پذیرفته باشم.
من بنده دینار و درم نیستم که چاپلوسانه به درگاه آیم یا حقیرانه کرنش کنم.
شاه خود می‌داند که بسیار شاهان می‌گذرند و فراموش می‌شوند، اما سعدی و امثال او بر جای می‌مانند و بزرگتر می‌شوند.
به مدرسه‌ها بنگرید تا ببینید که در آن‌ها کسی از آن حکیمان دوران گذشته که چشم به لطف پادشاهان دوخته بودند ذکر خیری نمی‌کند، اما نام آن سلاطینی که سر در برابر حکیمان فرود آورده و پند آنان را شنفته بودند، همچنان با حروف زرین در دفتر مفاخر جهان ثبت است.
مردان افسرده با احتمال بیشتری بر اثر بیماری قلبی می‌میرند.
دانشمندان می‌گویند بین افسردگی و ابتلا به بیماری قلبی در زنان و مردان ارتباط وجود دارد.
اما بنا بر دلایل نامشخصی احتمال مرگ و میر زنان، ناشی از بیماری قلبی کمتر است.
به گزارش خبرگزاری رویتر از شیکاگو، محققان دانشگاه ایالتی اوهایو می‌گویند: ارتباط بین بیماری قلبی و افسردگی در تحقیقات دیگری به اثبات رسیده است، اما این اولین مطالعه‌ای است که نشان می‌دهد مرگ و میر ناشی از بیماری قلبی در زنان افسرده بیشتر از زنان غیرافسرده نیست.
نتایج این تحقیقات بر اساس بررسی اطلاعات حاصل از ۷۰۰۵ زن و ۶۸۸۲ مرد به دست آمده است، در یک تحقیق چندساله شرکت کرده بودند.
شرکت‌کنندگان در این مطالعه در زمان شروع تحقیق طی سال‌های ۱۹۸۲ تا ۱۹۸۴، مبتلا به بیماری قلبی نبودند اما از نظر افسردگی مورد ارزیابی قرار گرفتند.
این محققان در یافتند زنان افسرده ۳۷ درصد بیشتر از زنان غیرافسرده در معرض خطر حمله قلبی و دیگر بیماریهای قلبی قرار دارند اما خطر مرگ و میر ناشی از بیماری قلبی در آن‌ها بیشتر نبود.
مردان افسرده در مقایسه با مردان غیرافسرده، ۱۷ درصد بیشتر در معرض ابتلا به بیماری‌های قلبی و ۴۳/ ۲ درصد بیشتر در معرض خطر مرگ و میر ناشی از بیماری قلبی قرار دارند.
ارتباط میان بیماری‌های شریان اکلیلی قلب با افسردگی مشخص نیست.
ارتباط کلی بین افسردگی و بیماری قلبی ظاهراً با چندین عامل مربوط است از جمله این واقعیت که افراد افسرده بیشتر احتمال دارد سیگاری باشند، خطر ازدیاد فشار خون و ضربان نامنظم قلب نیز در آن‌ها بیشتر است.
کریس اسمیت در پاسخ خود نوشته است: توقف پخش برنامه‌های تلویزیون بی بی سی از طریق آنالوگ بین سال‌های ۲۰۰۶ الی ۲۰۱۰ میلادی انجام خواهد شد.
تلویزیون بی بی سی، دو سال است که توئما به سبک‌های آنالوگ و دیجیتال برنامه پخش می‌کند، چرا که طیف وسیعی از بینندگان این شبکه حتی در کشورهای غربی، هم‌اکنون گیرنده‌های آنالوگ در اختیار دارند.
پژوهشگران با انجام تحقیقاتی اعلام کردند، زنان بارداری که مبتلا به بیماری‌های دهان و دندان هستند، با افزایش خطر زایمان زودرس مواجهند.
به گزارش خبرگزاری فرانسه از واشنگتن، محققان در کنفرانس انجمن دندانپزشکی آمریکا اعلام کردند زنانی که دچار ناراحتی‌های دهان و دندان از جمله بیماری‌های لثه و دندان هستند، ۷ برابر بیشتر از دیگران در معرض زایمان زودرس قرار دارند.
این در حالیست که به گفته دانشمندان میزان خطر زایمان زودرس در زنان بارداری که میزانی خرابی دندان‌های آن‌ها بیش از ۳۰ درصد است، از ۷ برابر هم بیشتر است.
مارجری جفکوت سرپرست محققان و رئیس بخش پریودودنتیکس دانشکده دندانپزشکی بیرمنگام در دانشگاه آلاباما این یافته‌ها را حیرت‌انگیز خواند.
بیماری‌های دهان و دندان بافت نگهدارنده دندان‌ها از جمله استخوان‌هایی را که دندان به آن‌ها تکیه کرده است، مبتلا می‌کند.
علایم این بیماری شامل عقب رفتن لثه‌ها و شل شدن دندان‌ها است.
این یافته‌ها بر اساس انجام تحقیقات روی ۲۰۰۰ زن است که هیچ عامل خطر دیگری مثل استعمال دخانیات، عفونت دستگاه ادراری، یا مصرف الکل نداشتند.
پژوهشگران می‌گویند حدود ۵۲ درصد از زایمان‌های زودرس در آمریکا بدون هیچ علت شناخته‌شده‌ای اتفاق می‌افتد.
جفکوت به زنان توصیه کرد قبل از باردار شدن، بیماری‌های دهان و دندان خود را درمان کنند و دندان‌پزشکان زنانی را که دچار بیماری‌های دهان و دندان هستند و در سه‌ماهه دوم بارداری به سر می‌برند، تحت درمان قرار دهند.
آلودگی هوا می‌تواند باعث محروم ماندن پوست بدن از یک ویتامین مهم شود و نوعی بیماری پوستی شایع در بین ساکنان مناطق شهری را تشدید کند.
تحقیقی که توسط دانشگاه کالیفرنیا بر روی موشها انجام شده نشان می‌دهد که اوزون به‌سرعت ویتامین E را که عنصر مهمی برای حفظ سلامت پوست است در لایه فوقانی پوست از بین می‌برد.
یکی از محققان می‌گوید: ما انتظار نداشتیم که ویتامین E به این آسانی از بین برود.
این نکته بسیار جالب توجهی است.
با این کشف مشخص می‌شود که چرا زندگی شهری می‌تواند بیماریهای پوستی نظیر درماتیت را که باعث خارش، قرمزی، التهاب و پوسته پوسته شدن پوست می‌شود، برای انسان به ارمغان آورد.
این محققان لایه نازکی در سطح پوست به نام لایه شاخی را مورد بررسی قرار دادند که هم در انسان و هم در موش یافت می‌شود و مانع از ورود مواد آلاینده و دیگر مواد شیمیایی به بدن می‌شود.
پس از آن که موشها مدت دو ساعت در معرض اوزون قرار گرفتند که میزان آن دو برابر ساعات اوج آلودگی در شهرهای بسیار آلوده مانند مکزیکوسیتی و لوس‌آنجلس بود، مقدار ویتامین E در لایه شاخی پوست آن‌ها ۵۲ درصد کاهش یافت.
پس از گذشت ۶ روز پی در پی تنها یک چهارم مقدار ویتامین E اولیه باقی مانده بود.
اگر‌چه سطح اوزون در این آزمایشها دو برابر حدی بود که در بدترین شرایط ممکن است با آن روبرو شویم اما نکته اینجاست که پوست فقط به مدت دو ساعت در تماس با این ماده قرار گرفت.
در شرایط واقعی این مدت به مراتب بیشتر است.
غلظت اوزون در هنگام ظهر و اوایل بعدازظهر در بالاترین حد خود قرار دارد.
از ویژگی‌های انتخابات ششمین دورهٔ مجلس در تهران یکی این است که مسائلش ربطی به خود انتخابات ندارد، هر اتفاقی در داخل و خارج بیفتد، می‌توان یک بار دیگر هم صندوق‌های آرای تهران را بازشماری کرد!
مومن سخنش اندک است و کارش بسیار.
تمام مردم روی کره زمین، می‌توانند پیوسته در رحمت و آسایش به سر برند، مادامی که بشردوست، امین مال و آبرو و شرف و پیرو حق و عدالت باشند.
امام موسی کاظم) ع( به تکه چوبی چسبیده و در دریا شناور بودم.
امواج مرا به هر سو می‌بردند.
یکریز فریاد می‌زدم: کمک، کمک، کمک!
من شنا بلد نیستم.
عاقبت کوسه‌ای به کمک من آمد و گفت: من نجار ماهری هستم.
اگر آن چوب را به من بدهی در عرض چند روز قایق زیبایی برایت می‌سازم.
بعد هم دهان چون اره‌اش را نشانم داد.
شما فکر می‌کنید باید حرفش را باور کنم؟
یکی از پادشاهان اروپایی به نام آلادیک در حمله به رم این شهر را تصرف کرد.
غرامتی که لشکر فاتح از رومیان درخواست کرده بود، ۱۵۰۰ کیلو فلفل بود.
جالب است بدانید که سنگاپور مرکز فلفل جهان است و سالانه حدود ۵۶ هزار تن فلفل در جهان مصرف می‌شود.
از این مقدار ۵۱ هزار تن را آمریکایی‌ها مصرف می‌کنند.
آن‌ها حدود ۱۳۰۰ سال پیش این کار را انجام دادند.
جالب است بدانید که از گلزاری به وسعت یک هکتار، حدود دو تن گلبرگ به دست می‌آید و از این همه گلبرگ فقط می‌توان یک کیلو عطر گرفت.
آیا می‌دانید که…؟
باغهای معلق بابل یکی از عجایب دنیای قدیم بوده است.
این باغها را بخت‌النصر پادشاه بابل برای رفع دلتنگی همسر خود سمیرامیس، در سال ۶۰۰ قبل از میلاد ساخت.
محل احداث باغ در کرانهٔ رود فرات بوده، ولی اکنون از این باغ اثری باقی نمانده است.
به طوری که در داستانها گفته شده، این باغها پنج طبقه بوده و در هر طبقه درختان بزرگ و گلهای رنگارنگی کاشته شده بود.
مادر گفت: یکی بود، یکی نبود.
بچه دیو دلش می‌خواست روی زمین بیاید و مثل اجدادش بجنگد و تنوره بکشد.
آن قدر که زمین بلرزد!
دلش می‌خواست به زمین بیاید و خودش با رستم پهلوان دست و پنجه نرم کند.
ننه دیو قصه می‌گفت تا بچه دیوها بخوابند.
همه خوابیدند و صدای خروپفشان در هفت آسمان پیچید.
اما او نخوابید.
فکر زمین و دلاوران و جنگ‌آوران قصه‌ها یک لحظه از ذهنش بیرون نمی‌رفت.
چند روز گذشت.
بچه دیو هر روز بالای تکه‌ای ابر می‌نشست و به نقطه‌ای دور خیره می‌شد.
پدر و مادرش نگران شدند.
هیچ کس تا آن روز بچه دیوی را ندیده بود که این قدر آرام و ساکت باشد.
مادر گفت: تو یک بچه دیو شجاع و قوی هستی و نباید مثل یک موش، ترسو و ساکت و خجالتی باشی.
تو هم باید مثل بقیهٔ بچه دیوها بازی کنی، تنوره بکشی، فریاد کنی و این طرف و آن طرف بدوی.
فراموش نکن که پدربزرگ‌های تو قوی‌ترین و وحشتناک‌ترین دیوها بودند.
تو باید یاد بگیری مثل آن‌ها قوی و ترسناک باشی.
بچه دیو گفت: دیوها که از دیوها نمی‌ترسند.
آدم‌ها از دیوها می‌ترسند.
پدربزرگ‌های من در جنگ با آدم‌ها، قوی و ترسناک بودند.
دلم می‌خواهد مثل آن‌ها باشم.
دلم می‌خواهد به زمین بروم و با قوی‌ترین آدم‌ها بجنگم.
با رستم بجنگم.
مادر کمی فکر کرد.
سال‌های سال بود که هیچ دیوی برای جنگیدن با مردم، به زمین نرفته بود.
سال‌های سال بود که پری‌ها و مارهای هفت سر از میان مردم زمین کوچ کرده بودند و در کنار دیوها، خوش و آرام زندگی می‌کردند.
بچه دیو دست‌های مادرش را گرفت و گفت: دلم می‌خواهد زمین را ببینم.
دلم می‌خواهد اسب رستم را سوار شوم.
دلم می‌خواهد شمشیر امیرارسلان را در دست بگیرم، می‌خواهم به زمین بروم.
دیوها دور هم جمع شدند.
مشورت کردند.
حرف زدند.
اعتراض کردند.
بعضی مخالف رفتن بچه دیو به زمین بودند و بعضی می‌گفتند وقت آن رسیده که دیوار افسانه‌ها را در هم بشکنیم و یک بار دیگر همه به زمین برویم.
دیو پیر که جنگ‌های بسیاری با دلاوران زمین داشت گفت: آدم‌ها، کوچک ولی قوی هستند.
آن‌ها فکر می‌کنند.
تصمیم می‌گیرند و خیلی زود همهٔ ما را نابود می‌کنند.
نباید همه با هم به زمین برویم اگر بچه دیو شهامت آن را دارد که به تنهایی به زمین برود ما به او اجازه می‌دهیم.
او حق دارد مثل هر دیو شجاعی از پدران خود پیروی کند و پا به سرزمین آدم‌ها بگذارد.
بچه دیو وقتی تصمیم دیو پیر را شنید خیلی خوشحال شد.
مادر اشک شوق ریخت و پدر از توی صندوق خانه، شیشهٔ بلورینی به دست بچه دیو داد و گفت: هر دیوی یک شیشهٔ عمر دارد.
اگر شیشهٔ عمر تو بشکند، می‌میری.
از این شیشه خوب مراقبت کن.
اگر این شیشه سالم بماند هیچ کس نمی‌تواند به تو صدمه‌ای بزند.
مادر گفت: مراقب باش از چشمه‌های ممنوع آب ننوشی.
یادت باشد تا از انتهای تاریک غار خبر نداشتی داخل هیچ غاری نشوی.
پدر گفت: آدم‌ها زیرک و هوشیار هستند ولی تو دیوی، اگر تنوره بکشی از تو می‌ترسند.
بچه دیو همهٔ حرف‌های پدر و مادر را به گوش سپرد و آماده سفر شد.
پدر و مادر تا پایین‌ترین ابر همراه او رفتند و منتظر شدند.
ساعتی بعد پرنده‌ای آهنی که هواپیما نام داشت لابه‌لای ابرها رسید.
بچه دیو پدر و مادرش را بوسید و با یک جست روی هواپیما پرید.
هواپیما تکان خورد.
مسافرها همه وحشت‌زده صندلی‌ها را گرفتند.
دختر نترسید.
کتاب از دست دخترک افتاد.
آرام خم شد و از زیر صندلی کتابش را برداشت.
دلش می‌خواست روی هواپیما برود و بچه دیو را ببیند.
خلبان هواپیما مسافران را به آرامش دعوت کرد و گفت که همه چیز مرتب و تحت کنترل است.
هیچ کس متوجه بچه دیو نشد.
او بر پشت هواپیما نشسته بود و شیشهٔ عمر خود را محکم به بغل گرفته بود.
باد به صورتش می‌وزید و هوا کم‌کم تاریک می‌شد.
بچه دیو از دور چراغ‌های روشن شهر را دید.
هیچ چیز شبیه به قصه‌های ننه دیو نبود.
هواپیما چرخ‌هایش را باز کرد و در مسیر پرنور باند فرودگاه بر زمین نشست.
بچه دیو محکم به هواپیما چسبیده بود.
هواپیما ایستاد.
مسافرها خوش و خندان از پله‌های هواپیما پایین آمدند.
بچه دیو در حالی که سرش گیج می‌رفت از بالای هواپیما قل خورد و با صدایی وحشتناک به زمین افتاد.
مسافران از ترس جیغ کشیدند و فرار کردند.
همه همدیگر را هول می‌دادند و بی‌هدف می‌دویدند.
بچه دیو از صدای جیغ مردم ترسید و تنوره‌ای کشید و به گریه افتاد.
آن قدر گریه کرد که همهٔ باند فرودگاه خیس شد.
همین موقع بیست اتومبیل پلیس با نورافکن و آژیر و چراغ‌گردان از راه رسید.
بچه دیو وحشت‌زده به ماشین‌ها نگاه کرد و شیشه عمرش را محکم‌تر بغل کرد.
پلیس خیلی زود مردم را از باند فرودگاه دور کرد.
خبرنگارها و عکاس‌ها توی سالن فرودگاه جمع شدند تا هر طور شده از بچه دیو عکس بگیرند.
یک نفس تنوره می‌کشید و گریه می‌کرد.
خبر خیلی زود به همهٔ دنیا مخابره شد.
دانشمندان و محققان با آخرین تجهیزات تحقیقاتی در سالن اصلی فرودگاه مستقر شدند.
آن‌ها از طریق دوربین‌های مختلف تصاویری از بچه دیو را به رایانه‌هایشان دادند تا اطلاعات لازم را در مورد او بگیرند.
مردم وحشت‌زده به تصاویر بچه دیو نگاه می‌کردند.
ناگهان دختر کوچولویی جلو دوید و گفت: من او را می‌شناسم.
مامور پلیس دخترک را عقب کشید و گفت همین جا پیش پدر و مادرت بمان!
دخترک فریاد کشید: من او را می‌شناسم، اذیتش نکنید!
دانشمندان پشت سر هم کلیدهای رایانه را می‌زدند و اطلاعات می‌خواستند.
هیچ دستگاهی، هیچ اطلاعی در مورد چنین موجودی نداشت.
دخترک از زیر دست و پای بزرگ‌ترها رد شد و به سرعت از سالن خارج شد.
مامورها دنبالش دویدند.
ولی هیچ کس جرأت نکرد به طرف باند فرودگاه برود.
هر چه دخترک را صدا زدند بی‌فایده بود.
او با سرعت می‌دوید.
ناگهان بچه دیو بو کشید.
کمی آرام شد.
او بوی دخترک را احساس کرده بود.
ساکت شد و به دقت به دور و برش نگاه کرد.
صدای مامور پلیس در بلندگو پیچید: دختر جان جلو نرو!
خطرناک است.
همین که صدای بلندگو در محوطه باند فرودگاه پیچید بچه دیو وحشت‌زده دوباره فریاد کشید و به گریه افتاد.
دخترک جلو رفت و گفت بس کن!
چرا این قدر گریه می‌کنی؟
بچه دیو آرام شد.
او را نگاه کرد و گفت: تو رستم هستی؟
دخترک گفت: نه من رستم نیستم ولی رستم را می‌شناسم.
بچه دیو گفت: من آمده‌ام تا با او بجنگم!
دختر پرسید: اگر آمده‌ای بجنگی، پس چرا گریه می‌کنی؟
بچه دیو گفت: تو حتماً ماه پیشونی هستی!
دختر گفت: نه، من ماه پیشونی نیستم ولی ماه پیشونی را هم می‌شناسم.
حالا تو بگو ببینم، تو آن امیرزاده‌ای نیستی که جادوگر بدجنس او را تبدیل به دیوی زشت کرد؟
بچه دیو گفت: همان که فقط با مهربانی و طلسمش عشق واقعی می‌شکست؟
نه، من آن دیو نیستم ولی او را می‌شناسم.
دخترک چند قدم جلوتر رفت و گفت: من همهٔ این‌ها را توی قصه خوانده‌ام.
تو هم کتاب قصه داری؟
بچه دیو گفت: کتاب؟
نمی‌دانم کتاب چیه.
ولی ننه دیو مهربانی دارم که همهٔ این ماجراها را برایم تعریف کرده.
تو می‌دانی کدام یک از این آدم‌ها رستم است؟
دختر گفت: هیچ کدام.
ماموران پلیس آرام از اتومبیل‌ها پیاده شدند و اسلحه‌هایشان را به طرف بچه دیو نشانه گرفتند.
صدای بلندگو در محوطه پیچید: دختر جان از او فاصله بگیر.
ممکن است به تو آسیبی برساند.
بچه دیو گفت: من از شمشیرهای آن‌ها نمی‌ترسم.
دختر گفت: این‌ها که شمشیر نیست تفنگ است.
نترس تا وقتی من این جا هستم آن‌ها به تو شلیک نمی‌کنند.
بچه دیو صورت خیسش را با پشت دست پاک کرد.
باز صدای بلندگو در محوطه پیچید: دختر جان از او فاصله بگیر.
دو نفر از مامورین ما به طرف تو می‌آیند، سعی کن خودت را به آن‌ها برسانی.
دختر، کف دست بچه دیو نشست و گفت: حالا آرام مرا از زمین بلند کن.
بچه دیو او را بلند کرد.
دخترک فریاد زد: با او کاری نداشته باشید.
او فقط یک بچه دیو است آمده تا با رستم بجنگد…
بچه دیو گفت: جایی که من زندگی می‌کنم هیچ کس با هیچ کس نمی‌جنگد تا قوی‌ترین معلوم شود.
جایی که من زندگی می‌کنم پیرترین‌ها قوی‌ترین‌ها هستند.
تو بگو روی زمین چه کسی قوی‌تر از رستم است؟
دختر کمی فکر کرد و گفت: این جا دیگر هیچ آدمی با هیچ دیوی نمی‌جنگد تا معلوم شود قوی‌تر از رستم است یا نه؟
روی زمین آدم‌ها با هم می‌جنگند، با تفنگ، تانک و بمب.
روی زمین هرکس اسلحه دارد قوی‌تر است.
وقتی جنگ می‌شود خانه‌ها را با بمب خراب می‌کنند و بچه‌ها در خواب می‌میرند.
بچه دیو از جا بلند شد و فریاد زد: می‌خواهم برگردم.
می‌خواهم به قصه‌ها برگردم…
ماموران نزدیک می‌شدند.
دختر در حالی که گریه می‌کرد فریاد زد: او با شما کاری نداره.
بچه دیو دست سیاه و زشتش را جلو آورد تا اشک‌های دختر را پاک کند ولی ناگهان شیشهٔ عمرش با صدایی وحشتناک به زمین افتاد و هزار تکه شد.
بچه دیو آرام شد.
دختر را به زمین گذاشت و رفت.
هیچ کس نفهمید به کجا رفت.
دخترک روی زمین نشست تا تکه‌های بلور شیشهٔ عمر دیو را جمع کند.
ناگهان مادر صدایش زد: عجله کن همه رفتند.
دختر سرش را بلند کرد.
نه ماشین پلیسی بود، نه اسلحه‌ای.
همهٔ مسافران شاد و خندان از پله‌های هواپیما پایین می‌آمدند.
دخترک همراه مادر به طرف سالن فرودگاه رفت.
از خبرنگاران و عکاس‌ها هم خبری نبود.
فقط مسافرها بودند که با چمدان‌های سنگین از این طرف به آن طرف می‌رفتند.
دخترک گنج کوچکش را در آنجا گذاشت.
وقتی ماه نو می‌شود، ماههای کهنه را چه می‌کنند؟!
دشمن دو نفر که تازه با هم آشنا شده بودند، دربارهٔ همدیگر صحبت می‌کردند.
اولی به دومی گفت: من ۹۰ سال دارم و می‌توانم قسم بخورم که حتی یک دشمن هم در دنیا ندارم.
دومی با تعجب گفت: راستی؟
اولی در جواب گفت: البته.
همهٔ آن‌ها مرده‌اند.
ماهی لیلا: چرا ماهی‌ها نمی‌توانند حرف بزنند؟
سارا: تو خودت اگر دهانت پر از آب باشد می‌توانی حرف بزنی؟!
نمی‌دانم چرا صدای رادیوی ما گرفته!
حتماً سرما خورده، شاید هم بغض توی گلویش گیر کرده!
دست فشرد.
در یاد منی حاجت باغ و چمنم نیست.
جایی که تو باشی خبر از خویشتنم نیست.
یارای سفر با تو ورای وطنم نیست.
این لحظه چو باران فرو‌ریخته از برگ.
صد گونه سخن هست و مجال سخنم نیست.
بر روی تو را انجمنی گرد تو جمع ‌اند.
بیرون ز خودم راه در آن انجمنم نیست.
دل می‌تپدم باز، در این لحظهٔ دیدار.
دیدار، چه دیدار؟
که جان در بدنم نیست.
در ساحل آن شهر تو خوش زی.
که من این جا راهی به‌جز از سوختن و ساختنم نیست.
تا باز کجا موج به ساحل رسد آن روز.
روزی که نشانی ز من، الا سخنم نیست.
کندو با محیطی زیبا و تمیز و غذاهای خوشمزه ایرانی آمادهٔ پذیرایی از شما و عزیزانتان، رستوران کندو در لندن ارزش یک بار تجربه کردن را دارد.
دکتر عطاأ‌الله مهاجرانی، وزیر فرهنگ و ارشاد اسلامی بعدازظهر شنبه در راس یک هیات بلندپایه وارد کویت شد و مورد استقبال دکتر بن طفله، همتای کویتی خود قرار گرفت.
دکتر مهاجرانی به خبرنگاران گفت که در ملاقات با امیر کویت، پیام شفاهی رییس‌جمهوری ایران مبنی بر دوستی و توجه به توسعه روابط دو کشور را به اطلاع او خواهد رساند.
دکتر مهاجرانی گفت: ایران و کویت در چارچوب توسعه همکاری‌های فرهنگی، در اسفند سال ۱۳۷۸ توافقنامه‌ای امضاء کردند که امیدواریم در این سفر جدول اجرایی توافق‌نامه با همکاری و همفکری دوجانبه تنظیم شود.
وی در مورد انتخابات ششمین دوره مجلس شورای اسلامی گفت: انتخابات باشکوهی در ایران برگزار شد و مجلس دوره ششم هم ظرف دو هفته آینده کار خود را آغاز خواهد کرد.
دکتر سعد بن طفله العجمی نیز گفت: کویت از حضور شخصیت بارزی مانند آقای مهاجرانی شادمان است و ورود وی را به کشور دوم خود خوش‌آمد می‌گویم.
مدیرکل آمار اقتصادی بانک مرکزی در بیست و دومین همایش آمارگیری اقتصادی بانک مرکزی ایران اعلام کرد: نرخ بیکاری کاهش یافته و به ۲۱/ ۹ درصد رسیده است.
دکتر اسدالله منجمی روز شنبه در بابلسر گفت: بر اساس تحقیق سه‌ماهه سوم سال ۷۸ که در ۲۷ شهر ایران انجام شده است، نرخ بیکاری نسبت به سال گذشته از ۳۱/ ۸۵ درصد به ۲۱/ ۹ درصد کاهش پیدا کرده است.
منجمی در بخش دیگری از سخنانش گفت: تورم کالاهای مصرفی و خدماتی کشور نسبت به سال ۷۸ افزایش داشته است.
وی نرخ تورم کالاهای مصرفی را ۳۱/ ۳ درصد ذکر کرد و افزود: نرخ متوسط تورم کالاهای مصرفی در سال هفتاد و هشت ۱/ ۲۰ درصد بوده است.
مدیرکل آمار اقتصادی بانک مرکزی در مورد رشد نقدینگی گفت: رشد نقدینگی سال هفتاد و نه به ۲۰/ ۸ درصد رسیده است.
وی ادامه داد: چون درآمدهای نفتی بالا رفته است و دولت با کسری بودجه مواجه نیست این نرخ نقدینگی به زیر ۲۰ درصد خواهد رسید.
رشد نقدینگی در سال هفتاد و هفت ۷۲/ ۱ درصد بوده است که در سال هفتاد و هشت به ۲۰/ ۱ درصد رسید.
ای اسیران امیال و وابستگی‌ها بس کنید!
دفع‌الوقت و دلیل تازه روزنامه بهار نیز با عنوان انتخابات تهران و انتظار از شورای نگهبان نوشته است: علی‌رغم گذشت نزدیک به ۳ ماه از برگزاری انتخابات مجلس ششم شورای محترم نگهبان هنوز از اعلام صحت نتایج این انتخابات طفره می‌رود و در طول این مدت با اظهارات و صدور اطلاعیه‌های متناقض، موجبات تشویش اذهان عمومی و ابهام و نگرانی نسبت به وضعیت آینده مجلس را فراهم آورده است.
در حالی که بر اساس اخبار موجود اکثریت اعضای شورای محترم نگهبان ظاهراً با ابطال انتخابات و صدور اطلاعیه‌های اخیر این شورا مخالفند و شنیده شده است برخی از اعضای هیئت نظارت منتخب این شورا خدمت مقام رهبری به صحت انتخابات تهران شهادت داده‌اند، اقلیت شورای نگهبان و در این باب تحت تاثیر محافل وابسته به یک جناح همچنان مانع پایان دادن به این غائله هستند.
در انتخابات تهران نه تعداد رأى‌دهندگان تهرانی اندک است و نه فاصلهٔ آرای کاندیداهای رقیب آن چنان کم که بتوان به وجود تخلفات در حدی که نتایج انتخابات را دگرگون کند معتقد شد.
حضور نمایندگان هیئت نظارت و شورای نگهبان در کلیه مراحل اخذ و شمارش آرای و تایید صورت جلسات شمارش آرای از سوی ایشان امکان بروز هر گونه تخلف مؤثر در نتایج آرای را عملاً منتفی می‌سازد.
در اطلاعیه‌های گذشته شورای نگهبان به وجود تخلفات فراوان در انتخابات تهران اشاره شده است.
اما در آخرین اطلاعیه این شورا صرفاً بر وجود تفاوت و اختلاف میان آرای صندوق‌ها و ارقام اعلام‌شده تأکید گردیده است.
سخنگوی شورای محترم نگهبان نیز که ظاهراً شخصاً درباره محتوا و صدور اطلاعیه‌های اخیر این شورا تصمیم می‌گیرد، در آخرین اظهار نظر خود تنها به وجود اشتباهات فاحش در شمارش و ثبت آرای صندوق‌های رای اشاره کرد.
سخنگوی شورای نگهبان در پایان اظهارات خود ابطال انتخابات را غیرمحتمل ندانست.
با چشم‌پوشی از مواضع تناقض‌آمیز شورای محترم نگهبان و نیز به فرض پذیرش کلیه ادعاهای سخنگوی این شورا جای این پرسش هنوز باقی است که آیا وجود خطا در شمارش آرای چه عمداً و چه سهواً دلیل قانع‌کننده‌ای برای ابطال انتخابات است؟
اگر به قول شما صندوق‌های لاک و مهرشده موجود و آرای شهروندان تهرانی محفوظ است به راحتی می‌توان با شمارش مجدد هر گونه خطا و اشتباه عمدی و یا سهوی را اصلاح کرد.
بنابراین اعلام احتمال ابطال انتخابات تهران با تشبث به بهانه بروز خطا در شمارش آرای، صرفاً از نوعی بهانه‌جویی و تمایل آشکار برای ابطال انتخابات حکایت می‌کند.
انتخابات تهران ابطال‌شدنی نیست و با دفع‌الوقت کردن نیز نه دلیل تازه‌ای برای ابطال از آسمان فرود خواهد آمد و نه از حساسیت مردم نسبت به انتخابات کاسته خواهد شد.
تنها نتیجه این طفره رفتن‌ها افزایش موج اعتراضات و انتقادات به شورای محترم نگهبان و از بین رفتن اعتبار و جایگاه این نهاد مهم در افکار عمومی است.
اعضای فهیم و دوراندیش شورای محترم نگهبان باید به این واقعیت بیشتر توجه کنند.
رای سه میلیون شهروند تهرانی چیزی نیست که بتوان به سادگی و بدون پذیرش تبعات و عواقب سوأ سیاسی و اجتماعی با آن بازی کرد.
افکار عمومی تعلل شورای محترم نگهبان در اعلام نتایج انتخابات تهران را بر هر چه حمل کند بر پایبندی این شورا به نگهبانی از قانون اساسی و اسلام و نظرات رهبری حمل نخواهد کرد.
جریان سوم نگران است.
روزنامه رسالت در مقاله سیاسی خود" نفوذی و جریان سوم" نوشته است: نفوذی لفظی است که در سیاست بویژه در چارچوب سازمانی و اطلاعاتی بسیار به کار می‌رود و مقصود از آن این است که فردی با تظاهر به عقاید یک گروه یا جناح در سازمان آنان وارد شده و با انتقال اطلاعات به بیرون یا ایجاد انحراف در مسیر آن گروه سیاسی آنان را از آرمانهای غایی دور نماید.
اما همین واژه در سخنان روز جمعه مقام معظم رهبری از معنایی گسترده‌تر برخوردار بود.
در یک برداشت مفهومی از تحلیل ایشان، هر جناح علاوه بر نکات مثبت دارای نکاتی منفی نیز هستند که در صورت تکیه بر نقاط ضعف سریعاً روندی واگرایانه را در پیش خواهند گرفت.
نفوذی از این دیدگاه کسی نیست که فقط برای نوعی تجسس یا کسب اطلاعات به یک جناح وارد شده باشد بلکه نفوذی حتی ممکن است در خود آن جناح بوده ولی دغدغه او حرکت در چارچوب وحدت ملی یا منافع ملی نباشد.
این نفوذی‌ها برای دامن زدن به گرایش‌های واگرایانه سعی دارند با ثقیل‌سازی وزنه منفی یک جناح، ضمن آن که جناح را از همگرایی بازدارند، عملاً با به تحجر یا انحراف کشاندن جناحها، زمینه‌های نابودی آن‌ها را فراهم سازند و به تبع منافع و وحدت ملی را هم با خطر روبرو سازند.
از زمانی که نگارنده نام جریان سوم را برای نامیدن گروهی غیرخودی که ریشه در اندیشه‌های بیگانه دارند، به کار برده تا امروز که اوضاع سیاسی به مرور صحت این تقسیم‌بندی و تحلیل را به اثبات رسانده است زمان زیادی نمی‌گذرد.
اکنون بروشنی فهمیده می‌شود که جریان سوم از همگرایی جناحهای درون نظام نگران است و گمان دارد که در صورت انتقال محور تعاملات دو جناح از تضاد به وفاق امکان حرکت و مانور زیادی برای آنان باقی نمی‌ماند.
لذا بدیهی است که از تز تفرقه بیانداز و فعالیت کن تبعیت می‌کند.
در همین راستا آن نفوذی‌هایی که با اصرار بر جهت‌دهی روند اقدامات سیاسی جناحها به سوی رادیکالیسم امکان نوگرایی را از یک جناح و ارزشگرایی را از جناح دیگر می‌ستانند، عملاً خواسته یا ناخواسته در درون سناریوی جریان سوم عمل می‌کنند.
حمایت از اصلاحات ترقیخواهانه روزنامه ایران بازتاب سخنان رهبر انقلاب را در نمازجمعه در رسانه‌های خارجی بررسی کرده و نوشته است: سخنان رهبر معظم انقلاب اسلامی در خطبه‌های نمازجمعه تهران بازتاب وسیعی در محافل خبری رسانه‌های خارجی جهان داشته است.
گزارش خبرگزاری رویتر حاکیست: آیت‌الله علی خامنه‌یی، رهبر عالی ایران، روز جمعه از اصلاحات ترقی‌خواهانه محمد خاتمی، رییس‌جمهوری ایران، حمایت کرد.
آیت‌الله خامنه‌ای هشدار داد که عقاید انعطاف‌ناپذیر افراطیون مذهبی به رخوت اجتماعی منجر می‌شود و در همان حال به اصلاحگراهای لیبرال نیز هشدار داد که هر گونه رأیای یک مردم‌سالاری به شیوه غرب در ایران را رها کنند.
وی گفت: انقلاب تحول است.
قدم به سوی جلو است.
انقلاب برای حصول اهداف خود باید پیش رود.
رویتر اضافه می‌کند که: به نظر می‌رسید وی قصد داشت با این سخنان، اظهار نظرهایی را که اخیراً بر ضد متحدین خاتمی صورت گرفته، متعادل کند، اظهاراتی که واکنش محافظه‌کاران را بر ضد اصلاحگراهای سرسخت ایران برانگیخته است.
بر اساس گزارش رویتر، آیت‌الله خامنه‌یی از سوی دیگر روشن کرد که هیچگونه چالش جدی را با حکومت ولایت فقیه نمی‌پذیرد.
وی گفته: تا زمانی که من زنده هستم و این مسئولیت را دارم، به هیچکس اجازه نخواهم داد با منافع کشور بازی کند.
دشمنان شاید قادر باشند دردسر ایجاد کنند اما نمی‌توانند این دژ مستحکم را بی‌ثبات کنند.
به گفته رویتر اشاره وی به فعالان غیرمذهبی و مخالفان آزادمنشی بود که خواستار گام‌های سریعتر به سوی یک مردم‌سالاری به سبک غربی هستند.
تا زمان سرکوب مطبوعات در ماه گذشته، این فعالان اجازه داشتند در روزنامه‌های طرفدار اصلاحات به طور علنی اظهار نظر کنند.
تحلیلگران می‌گویند حتی اگر نشریات ممنوعه اجازه انتشار مجدد پیدا کنند، احتمالاً این گونه اظهار نظرها خاموش خواهد شد.
در همین حال بخش فارسی رادیو امریکا نیز روز گذشته گفته: آیت‌الله علی خامنه‌یی رهبر جمهوری اسلامی ضمن تکرار انتقادهای خود از مطبوعات اصلاح‌طلب ایران، آشتی‌جویی جناح‌های سیاسی کشور را خواستار شد.
این رادیو ادامه داده که: آیت‌الله خامنه‌یی در سخنرانی روز جمعه خود از اصلاح‌طلبان و محافظه‌کاران خواست که به یکدیگر نزدیکتر شوند و گفت: این هر دو جناح مادامی که به نظام اسلامی ایران وفادار بمانند می‌توانند نقشی در کشور ایفا کنند.
در همین حال رادیو بی بی سی نیز گفته که: آیت‌الله علی خامنه‌یی رهبر روحانی ایران خواستار وحدت ملی و بردباری بین جناحهای سیاسی رقیب در کشور شده است.
جیم میور خبرنگار بی بی سی در تهران گزارش داده: اگر‌چه لحن سخنان آیت‌الله خامنه‌یی ملایم بود ولی تنش سیاسی در ایران شدت گرفته است.
به گفته میور، نمازجمعه تهران به شکل سنتی، تریبونی است برای تندروها، اما پیام رهبر ایران در چنین لحظه‌یی که اوضاع پرتنش سیاسی بر کشور حاکم است عمدتاً دعوت به میانه‌روی و تحمل در برابر جناحهای رقیب بود.
بی بی سی اضافه کرده: آیت‌الله خامنه‌یی ابراز امیدواری کرد که مجلس آینده ایران بتواند برای دستیابی به این هدف مفید واقع شود و از آنجا که بعضی از ایرانیان نسبت به آغاز کار مجلس که اصلاح‌طلبان در آن اکثریت دارند در هفتم خرداد ماه آینده نگرانی‌هایی داشتند به نظر می‌رسد که این اشاره آیت‌الله خامنه‌یی به مجلس آینده از اهمیت ویژه‌یی برخوردار است.
خبرگزاری فرانسه نیز در همین رابطه گزارش داده که: آیت‌الله علی خامنه‌یی، رهبر عالی ایران روز جمعه ضمن حمایت کامل از محمد خاتمی، رییس‌جمهوری، خواستار مصالحه بین جناحهای سیاسی در حال نبرد در این کشور شد.
روزنامه انتخاب در سرمقاله خود" ضرورت اصلاحات بر محور ارزش‌ها" نوشته است: در وضعیت کنونی- و پس از بسط دو دهه از انقلاب- ما ناگزیر به بازبینی بسیاری از مفاهیم و مقولات هستیم از وحدت و وفاق ملی گرفته تا رابطه آن با آزادی و تکثر، و از خودی و غیرخودی تا اصلاحات و تغییرات.
این‌ها از مهمترین موضوعات عرصهٔ اجتماعی و سیاسی کشور است که می‌باید مواضعمان را نسبت بدانها مشخص کنیم.
به زعم ما، همهٔ این‌ها هم در چارچوب اهداف و آرمان‌های انقلاب اسلامی می‌باید مورد توجه قرار گیرد.
نداشتن چارچوب فکری و معرفتی و ارزشی در این گام، مشکلات و فریب‌های زیادی را برایمان به وجود می‌آورد و ما را به بیراهه می‌کشاند.
در انقلابی که محوریت با عدالت و آزادی و استقلال است، می‌توان منظومه‌ای چید که هم حق وحدت ملی و امنیت ادا شود و هم آزادی‌ها به رسمیت شناخته شوند.
هم اصلاحات جدی گرفته شوند و هم تحقق این امور بر مدار ارزشها و مبانی نظام انجام پذیرد.
مهم، داشتن نگاهی چندگانه‌اندیش و کلان‌نگر است که مألفه‌ای را از نظر دور ندارد و علاوه بر آن، کل کاروان انقلاب و جامعه را ببیند و نه عرصهٔ خاصی از آن را.
این‌ها همه مورد توجه و التفات رهبر معظم انقلاب هم قرار دارد.
شایسته است گروههای سیاسی نیز که در دامن جامعه اسلامی ایران فعالیت دارند، وضعیت خاص تاریخی خود و اندیشه‌ها و آرمان‌های انقلاب اسلامی را مد نظر داشته باشند.
ایران زمین بالاخره از سنتی قوی و فربه برخوردار است که نادیده گرفتن و فراموش کردنش، نه مطلوب است و نه مقدور.
این سنت هم البته موفقیت ما را در بین فرهنگ‌های دیگر- و بخصوص فرهنگ غرب- منحصر و ویژه می‌سازد.
هر دارویی برای مشکلات سیاسی جامعه ما ناگزیر است که مشخصه‌های وضعیتی و مألفه‌های معرفتی ویژه این دیار را مد نظر قرار دهد تا مسیر هموارتر طی شود.
در این راه نیز همان طور که سکولاریزم صرف غربی مانع راه ماست، تحجر و جزم‌اندیشی هم حرکتمان را سد می‌کند.
وضعیت ما راه و انتخاب سومی است که نه به‌تمامی از غرب می‌گذرد و نه دریچه‌هایش را بر روی هر دیگری می‌بندد.
سنتزی که سنت سیاسی ما و سنت سیاسی غرب انجام می‌دهند، برای ما بسیار رهگشاست.
بدین معنا که تجربه غربیان را در راه دشواری که برای سامان زندگی اجتماعی و سیاسی خود طی کرده‌اند، پیش رو بگذاریم و با مدد از اندیشه ناب دینی و سنتی که در آن زیست می‌کنیم و نفس می‌کشیم، مسائل و مشکلات اجتماعی و سیاسی خودمان را ابتدا طرح و سپس حل نماییم.
انقلاب ما با آن آرمان‌های بزرگش به این مشی و شیوه و ابزار بسی نیازمند است.
این چیزی است که نمی‌تواند و نمی‌باید از چشم گروه‌های سیاسی نهان ماند.
با توجه به سخنان مهم رهبر معظم انقلاب در خطبه‌های نماز جمعه مبنی بر ضرورت مرزبندیهای تازه آیا بیان دیدگاههای متناقض به نام اصلاح‌طلبان و جبهه دوم خرداد از درون این طیف، نباید گروه وفاداران به امام و انقلاب اسلامی در این جبهه را وادارد که به طور آشکار مرز خود را با جماعت تجدیدنظرطلب آشکار کرده و از آن‌ها فاصله بگیرند؟
این فاصله‌گیری هم در مبانی نظری و هم در موضعگیریهای روزمره سیاسی مورد پیدا می‌کند.
مثلاً در همین مصاحبه، فرد مورد اشاره در پاسخ به سوال خبرنگار فصلنامه مذکور در مورد حجاب می‌گوید: در بحثی که اخیراً با روشنفکران داشتیم، من گفتم که باید اول مشخص شود حجاب، امری شخصی است یا عمومی.
اگر به این نتیجه رسیدیم که امری شخصی است، دیگر هیچ کس حق ندارد، استفاده از آن را الزام کند.
اگر چنین است چرا موضع صریح خود را در مقابل این افراد هم‌طیف و هم‌جناح اعلام نمی‌کنند؟
آیا همه شخصیتهای حوزوی یا غیر حوزوی درون جبهه دوم خرداد نظیر مسافر برلین بر این باورند که دین‌داری در برابر دمکراسی است و در این رویارویی جانب دمکراسی را می‌گیرند؟
و یا از این که جامعه ایرانی ما همچنان پای‌بندی‌های مذهبی خود را دارد و به قول این جناب خدا هنوز در این جامعه نمرده است!
تاسف می‌خورند؟
اگر نه، پس مرد و مردانه قدم پیش بگذارند و از این یاوه‌گوییها تبری بجویند.
آیا وقت آن نرسیده است که گروههای سیاسی داخلی، تعریفی از جایگاه واقعی خود ارائه دهند و پای ادعاهای خود، واقعاً بایستند نه این که همچنان از همه آبرو و حیثیت گذشته خود در انقلاب بهره ببرند اما از مواضع دینی و انقلابی گذشته دفاع نکنند.
جا دارد این دوستان و عزیزان ساعتی با خود خلوت کنند و از خود بپرسند که چطور می‌شود در صف‌بندی نیروهای سیاسی، با گروههایی بیشتر نشست و برخاست کرد که برخی از آن‌ها صریحاً بر بی‌اعتقادی خود به نظام، انقلاب و حتی حاکمیت اسلام تأکید دارند؟
و با چه حجت شرعی و عرفی می‌شود دست همراهی و دوستی یاران و وفاداران انقلاب و امام را پس زد.
اکنون دیگر حقایق روشن و دستها رو شده است و به برکت شفافیت سیاسی کمتر کسی می‌تواند مکنونات درونی خود را کتمان کند.
مرزبندی تازه‌ای که پیشوای انقلاب، دیروز بر آن تأکید کردند، چه بسا ناظر به همین قضایاست.
خوشبختانه در سطح عامه مردم، موجی از بیداری و نهضتی کم‌نظیر به پا شده که در‌کنار الطاف الهی، قطعاً ضامن حفظ انقلاب و ثمره زحمات امام و شهیدان خواهد بود.
گروهها و شخصیتهای سیاسی اگر دیر بجنبند چه‌بسا نظیر بسیاری از صحنه‌های انقلاب، این بار هم از توده مردم جا بمانند.
برای جا نماندن، کافی است باور کنند که مردم، انقلاب و نظام و دین‌شان را دوست دارند و آن‌ها را با بی‌دینی و ضدانقلابی‌گری و ذلت‌پذیری عوض نمی‌کنند.
آیا مردم نمی‌دانستند؟
دکتر غلامعلی حداد عادل در مقاله‌ای با عنوان" آیا مردم نمی‌دانستند چه می‌خواهند" در روزنامه اطلاعات نوشته است: یکی از سخنرانان کنفرانس برلین در ضمن سخنان خود، از جمله گفته است: در انقلاب بهمن ۱۳۵۷ مردم ایران نشان دادند که چه نمی‌خواهند و در انتخابات پارلمانی نشان دادند که چه می‌خواهند.
معنی این سخن این است که مردم ایران در انقلاب صرفاً به این دلیل رهبری امام خمینی را پذیرفتند و از او پیروی کردند که امام خمینی با حکومت شاه مخالف بود، مردم هم مخالف بودند و این وجه مشترک انقلاب را به پیروزی رساند.
اما مردم نمی‌دانستند آن نوع حکومتی که امام می‌خواهد به جای حکومت شاه در ایران تأسیس کند چه حکومتی است و حالا بعد از بیست و دو سال می‌خواهند بگویند که ما چه نوع حکومتی می‌خواهیم.
وقتی این سخن را در کنار سایر عقاید و آرای این سخنران و همفکران ایشان قرار دهیم و به مفاد و محتوا و عبارات سایر سخنرانیهای کنفرانس برلین نیز توجه کنیم، قاعدتاً باید بگوییم مقصود این بوده است که مردم در انقلاب حکومت اسلامی نمی‌خواستند و اصولاً نمی‌دانستند چه می‌خواهند و حالا خواهان حکومتی غیر دینی و سیاستی جدای از دین و دینی جدای از سیاست هستند.
رهبر معظم انقلاب اسلامی در خطبهٔ دوم نماز جمعهٔ بیست و سوم اردیبهشت هفتاد و نه، ضمن اشاره به این سخن، توضیح دادند که مردم هم می‌دانستند که چه نمی‌خواهند و هم می‌دانستند که چه می‌خواهند و هنوز هم می‌دانند.
اجازه دهید قدری دربارهٔ این ادعا تأمل کنیم و از خود بپرسیم آیا واقعاً مردم ایران در انقلاب اسلامی که سخنران محترم در برلین از آن به عنوان انقلاب بهمن ۱۳۵۷ یاد کرده واقعاً نمی‌دانسته‌اند که چه می‌خواهند؟
آیا مردم امام خمینی را نمی‌شناختند و نمی‌دانستند که او به عنوان یک فقیه و یک مرجع دینی قد علم کرده و پای در راه مبارزه گذاشته است و آیا امام در ماههای قبل از پیروزی انقلاب اسلامی در مصاحبه‌های خود و در اعلامیه‌های خود بارها و بارها به صراحت اعلام نکرده بودند که در پی تأسیس حکومت اسلامی در ایران هستند؟
در تاریخ شانزدهم اردیبهشت سال پنجاه و هفت، یعنی در حدود ده ماه قبل از پیروزی انقلاب، خبرنگار لوموند در نجف از امام می‌پرسد: برنامهٔ سیاسی شما چیست؟
آیا می‌خواهید که رژیم را سرنگون سازید و به جای آن چه نوع رژیمی را می‌خواهید برقرار سازید؟
و امام پاسخ می‌دهند: کمال مطلوب ما ایجاد یک دولت و حکومت اسلامی است، مع‌ذلک نخستین اشتغال خاطر سرنگون کردن این رژیم خودسر و خودکامه است.
در مرحلهٔ اول بایستی قدرتی به وجود آورد که به احتیاجات اساسی مردم پاسخ دهد.
خبرنگار دوباره می‌پرسد: مقصودتان از حکومت اسلامی چیست؟
آنچه از این تعبیر خود‌به‌خود به ذهن می‌آید امپراتوری عثمانی و یا عربستان سعودی است.
و امام می‌فرمایند: تنها مرجع استناد برای ما، زمان پیغمبر و زمان امام علی علیه‌السلام است.
این مصاحبه، که یکی از دهها مصاحبه امام خمینی در آن ایام بود، نه‌تنها در ایران، بلکه در سراسر جهان پخش و منتشر گردید و آیا می‌توان گفت که مردم ایران که رهبری امام خمینی را پذیرفتند نمی‌دانستند چه می‌خواهند؟
آیا در راهپیمایی‌های قبل از پیروزی انقلاب اسلامی در همه شهرها و از جمله در تهران، از همان آغاز، شعار اصلی مردم، شعار استقلال، آزادی، حکومت اسلامی نبود که در همان زمان و اندکی بعد به استقلال، آزادی جمهوری اسلامی مبدل شد؟
آیا هزاران نفر از همان مردم جان خود را بر سر این آرمان فدا نکردند؟
آیا می‌توان گفت مردم نمی‌دانستند به دنبال چه هستند و کورکورانه به صحنه آمدند و به خاطر چیزی که نمی‌دانستند چیست، در مقابل توپ و تانک و مسلسل سینه سپر کردند و به شهادت رسیدند؟
آیا این توهین به ملت ایران نیست که بگوایم در انقلاب نمی‌دانستند چه می‌خواهند و با این وصف انقلاب کردند و آن همه رنج و درد و سختی و کمبود را تحمل کردند و حالا بعد از بیست و دو سال باید از زبان سخنرانان کنفرانس برلین بشنوند که چه باید بخواهند؟
آیا از همان نخستین روز مردم انقلاب خود را، انقلاب اسلامی نمی‌دانستند و نمی‌نامیدند؟
آیا مردم از خود نمی‌پرسیدند اسلامی بودن انقلاب و اسلامی بودن حکومت جمهوری چه معنایی دارد؟
آیا شما مردم ایران را تا این اندازه گیج و کودن و ناآگاه می‌دانید که معتقدید در انقلاب اسلامی مردم نمی‌دانستند که خواهان اسلام و حکومت اسلامی هستند و با این وصف انقلاب کردند.
گفتیم که در انقلاب اسلامی مردم از زبان و قلم امام خمینی به صراحت شنیده و خوانده بودند که ایشان در پی تأسیس حکومتی اسلامی هستند و خود مردم هم در راه‌پیماییهای مکرر و مداوم خود با شعار" استقلال، آزادی جمهوری اسلامی" که در کنار شعار" مرگ بر شاه" سر می‌دادند، هم می‌گفتند که چه نمی‌خواهی و هم می‌گفتند که چه می‌خواهیم و چنین نبود که از دو بخش کلمهٔ لااله‌الاالله، مردم در لااله آن که نفی حکومت شاه باشد با امام خمینی همراه شده باشند و در الاالله آن، یعنی در ایجاد حکومت اسلامی و دینی، آگاهی و بصیرتی نداشته باشند.
اصولاً در انقلاب اسلامی سرنگونی رژیم پهلوی و تأسیس جمهوری اسلامی، مانند دو روی یک سکه لازم و ملزوم یکدیگر بودند و از هم جدا نبودند.
در تاریخ ۱۱/ ۸/ ۷۵ خبرنگاری ایتالیایی در پاریس از امام خمینی می‌پرسد: چرا سقوط سلسلهٔ پهلوی و تشکیل جمهوری اسلامی برای خروج ایران از بحران اسف‌انگیز، غیر قابل اجتناب است؟
و امام خمینی در پاسخ می‌فرمایند: شاه از ابتدای سر کار آمدنش قانونی نبوده و از هیچ نوع مشروعیتی برخوردار نیست و اکنون هم به دلیل زیر پا گذاشتن همهٔ حقوق ملت و اعمال و ظلم‌های بی‌حسابش به طرز بی‌سابقه‌ای ملت او و خاندانش را تحمل نمی‌کنند و به دلیل این که اکثریت قریب به اتفاق مردم ایران مسلمانند، لذا بدیهی است با سقوط این رژیم به چیزی جز یک نوع حکومت اسلامی راضی نمی‌شوند.
خبرنگار در سوال دیگری می‌پرسد: به شما این را نسبت می‌دهند که می‌خواهید رژیم توحیدی اسلامی تشکیل بدهید، در حالی که جمهوری‌های مسلمان دیگر مثل الجزیره که توحیدی نیست و رژیم‌های اسلامی دیگر مثل عربستان سعودی که فئودالی است، انزجاری در غرب ایجاد نکرده‌اند.
آیا می‌توانید مشخصات جمهوری اسلامی را که در نظر دارید بیان کنید که چگونه است؟
و امام، در پاسخ می‌گویند: امروز در جهان آن چیزی که مقصود ما از جمهوری اسلامی است دیده نمی‌شود.
هیچ یک از خصوصیات اصولی جمهوری اسلامی در حکومت عربستان سعودی دیده نمی‌شود.
آیا مگر ملت ایران برای تعیین سرنوشت خویش باید ببیند که دولتهای غربی چه چیزی را می‌پسندند؟
مگر سایر دولتها هم برای تعیین خط‌مشی سیاسی خودشان و یا تعیین نوع حکومتشان به آرای ملت ایران مراجعه می‌کنند؟
در ادامهٔ همین پاسخ امام خمینی در بیان ماهیت و مقصد و مقصود جمهوری اسلامی می‌فرمایند: در جمهوری اسلامی، زمامداران مردم نمی‌توانند با سوأ‌استفاده از مقام، ثروت‌اندوزی کنند و یا در زندگی روزانه امتیازی برای خود قائل شوند.
باید ضوابط اسلامی را در جامعه و در همهٔ سطوح به دقت رعایت کنند و حتی پاسدار آن باشند، دقیقاً باید به آرای عمومی در همه جا احترام بگذارند، هیچ گونه تسلط و یا دخالت اجانب را در سرنوشت مردم نباید بپذیرند.
مطبوعات در نشر همهٔ حقایق و واقعیات آزادند.
هر گونه اجتماعات و احزاب از طرف مردم در صورتی که مصالح مردم را به خطر نیندازند آزادند و اسلام در تمامی این شئون حد و مرز آن را تعیین کرده است.
می‌بینید که رهبری انقلاب، یعنی امام خمینی در ماههای قبل از پیروزی، همیشه و همه جا سقوط رژیم شاه و تأسیس حکومت جمهوری اسلامی را به صراحت و در کنار هم اعلام می‌کرده و راوس برنامه‌ها و اصول و مبانی حکومت اسلامی را هم تشریح می‌کرده است.
از سوی دیگر مردم هم در میدانهای خون و آتش و در زیر رگبار گلوله، با فریاد" استقلال، آزادی جمهوری اسلامی" اعلام می‌کرده‌اند که چه می‌خواهند.
حال چگونه بعد از بیست و دو سال شما منکر این واقعیت مسلم شده‌اید و چگونه می‌خواهید حرف دیروز و امروز خود را که انکار حکومت اسلامی و مخالفت با ولایت فقیه و طرفداری از جدایی دین از سیاست است، به حساب ملت ایران بگذارید؟
درست است که طرح مفهوم حکومت اسلامی و ولایت فقیه، اصولاً و عمدتاً توسط امام خمینی صورت گرفت، اما ملت ایران با روح این اندیشه از دیرباز در بطن و متن اعتقادات اسلامی خود آشنا شده بود و مفهوم ولایت و امامت و حکومت را در قرآن و سیرهٔ پیامبر و امیرالمومنین و ائمهٔ معصومین علیهم‌السلام خوانده و شناخته بود.
آیا در همین کلمهٔ ساده و معمولی امیرالمؤمنین که عارف و عامی مردم ما آن را برای حضرت علی علیه‌السلام به کار می‌برند، مفهوم امیر بودن بر مؤمنین و امارت و حکومت فهمیده نمی‌شود؟
در حدود هشتاد سال پیش از پیروزی انقلاب اسلامی همین ملت ایران با اطاعت از مرحوم میرزای شیرازی در فتوای تحریم تنباکو، عملاً ولایت یک فقیه را بر خود پذیرفتند و در مقابل استبداد داخل و استعمار خارجی ایستادگی کردند و به پیروزی رسیدند.
در انقلاب مشروطیت هم اگر اطاعت مردم از مراجع تقلید و علمای دین نبود آن انقلاب به پیروزی نمی‌رسید.
نظارت پنج نفر از مجتهدان طراز اول نیز که در متمم قانون اساسی حکومت مشروطه جای گرفت، انعکاس علاقه و اعتقاد راسخ مردم به لزوم اسلامی بودن حکومت بود.
دکتر خرازی وزیر امور خارجه روز شنبه پیرامون اعلام آمادگی کویت جهت انجام مذاکره پیرامون تعیین حدود سرزمینی گفت: جمهوری اسلامی ایران سالهاست که انجام مذاکرات در خصوص تحدید حدود فلات قاره بین دو کشور را پیشنهاد می‌نماید و ما از اظهارات اخیر وزیر امور خارجه کویت مبنی بر اعلام آمادگی برای انجام این مذاکرات استقبال می‌کنیم.
وزیر امور خارجه در گفت و گو با خبرگزاری جمهوری اسلامی گفت: ما امیدواریم همان طور که مسؤلین کویتی اظهار داشته‌اند، این مذاکرات هرچه زودتر آغاز گردد.
شرکت عموم در مجالس مزبور موجب تسلی خاطر امام عصر عجل‌الله‌تعالی‌فرجه‌الشریف و تعظیم شعائر اسلامی خواهد بود.
دریای خزر متعلق به پنج کشور است.
نیروهای مسلح جمهوری اسلامی کوچکترین تردیدی در حفظ مرزها، دفاع از استقلال و تمامیت ارضی ایران ندارند و هر توطئه را در نطفه خفه خواهند کرد.
آقای خاتمی در مراسم جشن دانش‌آموختگان و اعطای سردوشی به دانشجویان دانشگاه دریایی امام خمینی نوشهر اظهار داشت: جمهوری اسلامی ایران برای ایجاد امنیت و ثبات در منطقه آماده همکاری برادرانه و دوستانه با همه کشورها است.
رئیس‌جمهوری دریای مازندران را متعلق به پنج کشور حاشیه این دریا دانست و گفت: جمهوری اسلامی ایران دست دوستی و صلح به سوی همه کشورهای حاشیه دریای مازندران گشوده است تا در چارچوب روشی عادلانه، انسانی و قراردادهایی محکم این محیط در اختیار صاحبان اصلی آن باشد.
رئیس‌جمهوری با تأکید بر این که نباید به هیچ بیگانه‌ای اجازه ورود به این منطقه داده شود، گفت: همه کشورهای حاشیه دریای مازندران باید به صورت عادلانه از منابع مادی و معنوی آن استفاده کنند و برای حفظ محیط زیست آن بکوشند.
آقای خاتمی با تجلیل از نقش نیروهای مسلح جمهوری اسلامی در دوران دفاع مقدس گفت: نیروهای دریایی ارتش و سپاه در کنار سایر رزمندگان اسلام توطئه‌ها و نقشه‌های شوم دشمنان را نقش بر آب کرده‌اند.
رئیس‌جمهوری با اشاره به این که با وجود فشارهای فراوان در دوران جنگ تحمیلی حتی یک روز صادرات ایران به خارج قطع نشد و ملت در تنگنا قرار نگرفت، گفت: این نشانه توان، همت و فداکاری نیروی مسلح بویژه نیروی دریایی جمهوری اسلامی ایران است.
رئیس‌جمهوری، ایمان، آرمان و فرماندهی شایسته را پایه‌های اقتدار یک نیروی مسلح دانست و گفت: این پایه‌ها در سطح بالایی در نظام و نیروهای مسلح ایران وجود دارد.
وزیر کشور دیروز اظهار امیدواری کرد که شورای نگهبان هرچه سریعتر تکلیف انتخابات تهران را مشخص کند تا نگرانی افکار عمومی مرتفع شود.
عبدالواحد موسوی لاری به خبرنگاران گفت: تلقی من این است که انتخابات در دوره ششم به دلیل حساسیتی که شورای نگهبان، مجلس، کاندیداها و وزارت کشور داشت یکی از کم‌مسئله‌ترین انتخابات بوده است.
وزیر کشور در مورد تعطیلی مطبوعات گفت: آن چیزی که ما از قوه قضائیه می‌خواهیم این است که با هر پدیده‌ای بر اساس مقررات حاکم در کشور عمل کند و در برخورد با مطبوعات نیز اگر شکایت و شاکی معلوم باشند، با حضور هیئت منصفه به شکایات رسیدگی شود.
وی تأکید کرد: از قوه قضائیه می‌خواهیم هرچه سریعتر دادگاههای روزنامه‌های در توقیف را تشکیل داده و احیاناً پس از اثبات مدعا اقدام به تعطیلی کنند.
وزیر کشور گفت: بنده از همکاری مدیریت بالای نیروی انتظامی با وزارت کشور و شورای امنیت راضی نیستم یعنی آن رابطه و همکاری منطقی که بین فرماندهی نیروی انتظامی و رئیس شورای امنیت کشور بایستی باشد، وجود ندارد.
موسوی لاری افزود: باید از روشهای قانونی برای حل این مشکل اقدام کنیم و ساز و کارهای قانونی هم وجود دارد.
وزیر کشور همچنین گفت: باید با بحرانهای ساختگی برخورد شده و کانونهای بحران‌ساز شناخته شود و همه مدیران روی این مسئله دقت کنند که در پرتو آرامش جامعه است که زمینه‌های کار و تلاش به وجود می‌آید.
ضربه می‌زنند.
وزیر کشور در شورای اداری استان قزوین نیز طی سخنانی گفت: به عقیده من کسی که قانون‌شکنی می‌کند و قانون را که حلقه وحدت است رعایت نمی‌کند شوخی می‌کند که می‌گوید من طرفدار وحدت ملی هستم.
کسانی که نظریه برخورد فیزیکی را مطرح می‌کنند اصل موجودیت نظام را قبول ندارند چرا که اگر قبول داشتند، می‌پذیرفتند قانون کشور است که می‌گوید چه باید بشود و چه نباید بشود و اگر کسی خارج از قانون رفتار کند کار او منکر است نه معروف.
وزیر کشور افزود: اگر برخی از ندانم‌کاری‌های داخلی نباشد فضای عمومی جهان به نفع ماست ولی متأسفانه بعضی از کارها، به نگاه مثبتی که دنیا به ایران دارد ضربه می‌زند.
ابن زیاد به‌صراحت به مردم گفته بود وظیفه آنان دو چیز است: گوش کردن به فرمان حاکم و اطاعت کردن هر چه که مورد نظر و رضای حاکم است.
البته این حق حاکم را هم قدرت و سلطنتی می‌دانست که خداوند به آنان اعطاء کرده است!
در خطبه معروفش در کوفه گفته بود: نسوسکم بسلطان الله الذی اعطانا و نذود عنکم بفیأ الله خولنا فلنا علیکم السمع و الطاعه فیما احببنا و لکم علینا العدل فیما ولینا.
در یک کلام سخن او، بیان فصیح سخن معاویه است که سلطان بر جان و مال مردم حاکمیت مطلق دارد.
عدالتی هم که زیاد وعده‌اش را به مردم داد در شیوه رفتارش ثابت کرد که چگونه عدالتی است.
زیاد و معاویه و دیگر کارگزاران حاکمیت خود را بر رعب بنا نهاده بودند، نه بر عدل، ماهیت و ساختار سلطنت معاویه همین اقتضاأ را داشت.
بسر‌بن‌ارطاث پسران کوچک عبیدالله‌بن‌عباس را گردن زد.
برای حاکمیت رعب دو کار مشخص در سلطنت معاویه شکل گرفت.
این دو کار قبلاً در جاهلیت سابقه داشت و خانواده معاویه، ابوسفیان و هند در تقابل با مسلمانان چنان رفتاری را داشتند.
قطع کردن سر مخالف یا دشمن، شهر به شهر گرداندن سرها، اهانت به اجساد کشته‌شدگان در این دوره انجام می‌شد که البته اوج آن در انقلاب عاشورا بود.
در جنگ صفین، سر عمار را افراد معاویه قطع کردند و به نزد معاویه بردند و افراد او هر کدام مدعی بود که او سر عمار را بریده است یا عمار را به قتل رسانیده است.
زیاد دستور داد سر عمرو‌بن‌حمق را جدا کردند و برای معاویه به شام فرستاد.
معاویه هم دستور داد سر عمرو‌بن‌حمق را در جایی به نمایش بگذارند، تا مردم سرانجام مخالفت و مقاومت در برابر سلطان را به چشم ببینند.
شیوه رفتاری که سپاه عبیدالله بن‌زیاد با امام حسین) ع( و یاران او در عاشورا داشت، که سرهای شهیدان را جدا کردند، بر نیزه زدند و روانه دمشق کردند، بر اجساد شهیدان نیز اسب تازاندند، اوج همین رویه بود.
گمان می‌کردند رعب می‌تواند خلافت و قدرت را از هر گونه آسیب یا زوال نگهداری کند.
حاکمیتی که بر بنیاد رعب مخالفین سازمان پیدا می‌کند، در نخستین تحلیل، با زبان بی‌زبانی می‌گوید که امکان گفتگو و مفاهمه با مخالفان خود را ندارد.
این عدم امکان، به لحاظ عدم مشروعیت حاکمیت است، والا چگونه می‌شود که پاسخ حجر‌بن‌عدی و عمرو‌بن‌حمق گردن زدن باشد؟
پیداست حکومت معاویه و کارگزاران حکومت او مثل زیاد‌بن‌ربیه و بسر‌بن‌ارطاث از کلمه هراس داشته‌اند.
این هراس هم از زاویه دید یک حکومت متکی بر ستم و سرکوب طبیعی و منطقی است.
زیرا قدرت و اثر و نفوذی که در کلمه حق آن هم در برابر و رویاروی حکومت جور دارد، وصف‌ناشدنی است.
امیر مؤمنان علی) ع( در بیان وصف فضیلت چنین کلمه‌ای گفته‌اند: ما اعمال البر کلها و الجهاد، فی سبیل الله عند کلمه حق عند امام جاار الا کنفثه فی بحر محبی…
تمامی کارهای خوب، جهاد در راه خداوند در برابر و در نسبت با کلمه حق رودرروی رهبر ستمگر همانند دمیدنی است به دریای امواج پهناور.
این اثرگذاری ویژه از آنجاست که سخن حق در برابر حکومت جاار مثل درخشش ستاره است در ظلمات.
و این روشنایی دقیق و درست عمق ستم و قساوت و تباهی سلطنت را نشان می‌دهد.
بدیهی است که حکومت مبتنی بر ستم و چپاول ستارگان روشنایی و فریاد را خاموش می‌کند.
ولایتعهدی یزید‌بن‌معاویه در اواخر دهه چهلم، یعنی حتی پیش از شهادت امام مجتبی) ع( در اندیشه ولایتعهدی یزید بود.
امام مجتبی) ع( را به عنوان مهمترین مانع سلطنت یزید مسموم کرد.
مانع دوم، اختلافات درون حاکمیت معاویه بود.
افرادی که نسبت به ولایتعهدی یزید موافق و خشنود نبودند، مثل زیاد‌بن‌ابیه، بعد از مرگ زیاد‌بن‌ابیه در سال ۳۵ هجری زمینه آماده‌تر شده بود.
در این مرحله یعنی از سال ۳۵ ه به بعد، دو مشکل عمده در پیش روی معاویه بود، اول: شخصیت و منش یزید، دوم: حضور امام حسین) ع( و عبدالله‌بن‌عمر و عبدالله‌بن‌زبیر و عبدالله‌بن‌عباس و عبدالرحمن بن ابوبکر.
معاویه کوشید یزید را به عنوان یک شخصیت ممتاز و درجه اول مطرح کند.
برای این که با شخصیت و منش و ماهیت یزید به‌خوبی آشنا شویم، توجه به این نکته ضروری است که یزید اساساً تربیت اسلامی نداشت.
از این رو هیچ گونه دغدغه و هراس در او نبود که در ظاهر حدود الهی را در هم نشکند و دست به محرمات نیالاید.
خانواده مادری یزید، از اعراب مسیحی بودند که بعداً اسلام آوردند.
لکن اسلام آنان هیچگاه آداب و ارزشها و فرهنگ مسیحی آنان را دگرگون نکرده بود.
حتی عده‌ای گمان دارند که مربیان و معلمان یزید در دوران کودکی از روحانیون نسطوری شام بودند.
از جوانی همواره گرم عشرت و مجلس شراب بود.
به معاویه تذکر دادند که او در شراب‌خوارگی افراط می‌کند.
معاویه برای یزید نامه‌ای نوشت که به گونه‌ای شراب ننوش که اعتبار و آبرویت آسیب ببیند.
یزید را نصیحت کرد و از باب پدری و اندرز برای او چند بیت شعر نوشت و گفت این اشعار را یاد بگیر و به خاطر بسپر.
آن شعرها معاویه را از درون تعریف می‌کند!
در یک کلام، معاویه فرهنگ و حرمت‌شکنی را به فرزند خود آموزش می‌دهد.
تنها توصیه‌اش به یزید این است که تمامی لذت‌جویی و عشرت‌طلبی‌اش را شبانه و دور از چشم رقیب انجام دهد.
می‌گوید: افراد ابله هستند که لذت‌جویی آنان آشکار است.
تو در پرده هر چه می‌خواهی انجام بده تا عیبجویان نتوانند از تو نکته‌ای بگیرند.
تفاوت یزید با معاویه همین بود که یزید عشرت‌طلبی و شراب‌خوارگی خود را عیب نمی‌دانست و نیازی به پرده‌پوشی بر آن احساس نمی‌کرد، عشرت‌طلبی جزء سرشت و کارنامه ایام او شده بود.
در نبرد قسطنطنیه، قرار بود مسلمانان از راه زمین و دریا قسطنطنیه را محاصره کنند.
یزید فرمانده سپاه بود.
در دیرمر به همراه ام‌کلثوم دختر عبدالله‌بن‌عامر که به‌تازگی ازدواج کرده بودند باقی ماند.
یعنی به طرف قسطنطنیه حرکت نکرد.
دیرمر در نزدیکی دمشق بود.
مشرف بر باغهای خرم و مزارع زعفران، با ساختمانی شگفت، سپاه مسلمانان دچار تب و آبله شده بودند.
رنجور و از‌هم‌گسسته برای یزید خبر آوردند که چه بر سر سپاهش آمده است.
از آنچه بر سر سپاه آنان از تب و بیماری در غذقدونه آمده است چه نگرانی و دغدغه‌ای دارم.
کارنامه حج یزید هم همانند کارنامه جهاد اوست.
سالهای ۱۵ و ۲۵ و ۳۵ یزید از طرف معاویه مسئول حج بود.
گویی معاویه می‌خواست با این مسئولیت چهره‌ای دینی برای یزید ترسیم کند.
در دوران خلفا هم رسم چنین بود که همواره افراد موجهی را به عنوان مسئول برگزاری حج انتخاب می‌کردند.
در مدینه مجلس شراب ترتیب داد.
امام حسین) ع( و عبدالله‌بن‌عباس در مدینه بودند.
آنان را هم به مجلس شراب دعوت کرد!
بوی شراب در مجلس یزید پیچیده بود.
امام حسین) ع( پرسیده بود: این چه بساطی است؟
با آغاز ثبت نام از متقاضیان تلفن همراه در تهران، جمعیت قابل ملاحظه‌ای از مردم از روز شنبه به مراکز پستی تعیین‌شده مراجعه کردند تا برای دریافت این وسیله ثبت نام کنند.
مدیر یک شعبه بانک در خیابان دکتر فاطمی تهران گفت که عده قابل توجهی از افرادی که در این شعبه حساب داشته‌اند، موجودی خود را در یکی دو روز گذشته گرفته‌اند تا برای دریافت تلفن همراه ثبت نام کنند.
برای ثبت نام تلفن همراه، متقاضی باید ۵ میلیون ریال نزد شرکت مخابرات بسپارد و حداقل یک سال منتظر باشد تا تلفن خود را طبق تعهد شرکت مخابرات دریافت کند، انتظاری که به واسطه شرایط خاص بازار به میزان سرمایه‌گذاری صورت گرفته پس از یک سال سودی حداقل برابر با آن برایش خواهد داشت، سودی که هیچ بانکی آنرا نمی‌پردازد.
برابر اعلام شرکت مخابرات، متقاضیان جدید تلفن همراه ۲۱ روز فرصت دارند تا به مراکز و باجه‌های پستی سراسر کشور مراجعه کنند و فرم ثبت نام را پر کرده همراه با چک پیش‌پرداخت و مدارک دیگر تسلیم کنند.
در تهران از اولین ساعات صبح روز شنبه، هزاران نفر به باجه‌های پستی در مناطق مختلف تهران هجوم آوردند تا جزء اولین کسانی باشند که نسبت به ثبت نام تلفن همراه اقدام کرده‌اند!
در برخی باجه‌های پستی تراکم جمعیت به حدی بود که در چند مورد منجر به درگیری و برخورد میان مردمی شد که از اولین ساعات صبح در مقابل باجه‌ها تجمع کرده بودند!
با آغاز کار ثبت نام تلفن همراه، بانک‌ها و بازار سکه و ارز نیز با تراکم و هجوم جمعیت مواجه شد.
تحویلدار یک بانک در شعبه صادقیه گفت: از ساعت ۷ صبح دهها تن از سپرده‌گذاران در مقابل این شعبه به انتظار ایستادند تا سپرده‌های خود را از بانک خارج سازند.
دومین نقطه، مراکز تکثیر و فتوکپی در اطراف مناطق پستی بود که متصدیان آن‌ها باید جوابگوی جمعیت کثیری باشند که برای تهیه فتوکپی از مدارک خود به این مراکز هجوم آورده بودند.
در این میان عده‌ای نیز با تکثیر فرم‌های واگذاری تلفن همراه در اطراف این مناطق، به فروش این اوراق تا مبلغ ۱۰ هزار ریال به متقاضیان، کاسبی جدیدی به راه انداخته بودند.
با شروع ثبت نام تلفن همراه، از رونق بازار سکه طلا در تهران نیز کاسته شد.
بسیاری از دارندگان مسکوک طلا با آغاز ثبت نام تلفن همراه، سکه‌های خود را روانه بازار کردند و بهای سکه و انواع ارز از روز شنبه کاهش یافت.
مدیرکل روابط عمومی شرکت پست گفت: اولویتهای واگذاری تلفن همراه بر اساس قرعه‌کشی مشخص می‌شود و زمان ثبت نام هیچ تأثیری در این اولویت‌ها نخواهد داشت.
محمدرضا عرب روز شنبه با اشاره به ازدحام بیش از حد متقاضیان تلفن همراه در مراکز پستی گفت: ازدحام مردم سبب شده تا برای خود و کارکنان شرکت پستی مشکلات بسیاری ایجاد شود.
وی افزود: در حال حاضر در کلیه باجه‌های پستی تهران و ۳۲۰ شهر در ۲۸ استان کشور از ساعت ۸ صبح تا ۱۴ آماده ثبت نام از متقاضیان هستند.
شرایط مورد نیاز جهت دریافت ارز شش ماهه اول سال ۱۳۷۹ دانشجویان آزاد فاقد کارنامه ارزی شاغل به تحصیل در دوره‌های کارشناسی ارشد و دکتری اعلام شد.
اداره کل بورس و امور دانشجویان خارج وزارت علوم، تحقیقات و فن‌آوری دیروز اعلام کرد: دانشجویان متقاضی می‌بایست علاوه بر رعایت دستورالعمل بانک مرکزی دارای تابعیت ایرانی و با ویزای معتبر و به صورت قانونی از کشور خارج شده باشند و نیز شئونات اسلامی را در خارج از کشور رعایت نمایند.
دانشجویان همچنین بایستی در دانشگاه معتبر و رشته مورد نیاز به تشخیص معاونت دانشجویی و در مقاطع کارشناسی ارشد و دکتری به صورت تمام‌وقت شاغل به تحصیل باشند.
بنا به اعلام این اداره کل، حداکثر سن دانشجویان برای شروع در مقطع کارشناسی ارشد ۳۸ سال و برای مقطع دکتری ۴۰ است که طول خدمت نظام وظیفه، حضور در جبهه و مدت اسارت به آن اضافه می‌شود.
به گفته اداره کل بورس، حداکثر طول مدت دوره کارشناسی ارشد برابر ۲/ ۵ سال و برای دوره دکتری برابر ۴/ ۵ سال و بر اساس کشور محل تحصیل بوده و هیچگونه وقفه تحصیلی از زمان دریافت ارز مورد قبول نخواهد بود.
دانشجویان ذکور نمی‌بایست مشکلی در خصوص نظام وظیفه داشته باشند.
اداره کل بورس و امور دانشجویان بر اساس دستورالعمل بانک مرکزی صرفاً بابت شش ماهه اول سال ۷۹ و خارج از سهمیه ارزی وزارت علوم، تحقیقات و فن‌آوری بوده و صدور مجوز بانک هیچگونه تعهدی برای این وزارتخانه ایجاد نمی‌کند.
سعید حجاریان در دیدار یک ساعته از نمایشگاه سیزدهم تأکید کرد: سهم مؤثر نمایشگاه کتاب در گردهم‌آیی اهل قلم و پیشبرد اندیشه نمایشگاه بین‌المللی کتاب تهران در سالهای گذشته، سهم مؤثری در گردهم‌آیی اهل قلم و هم‌اندیشی آن‌ها در مسایل مربوط به نشر و کتاب و پیشبرد اندیشه داشته است.
و من وظیفه خود می‌دانم از رئیس آن تشکر کنم.
سعید حجاریان، نایب رئیس شورای اسلامی شهر تهران که پریروز به طور سرزده از سیزدهمین نمایشگاه کتاب تهران دیدن کرد، در سرای اهل قلم حضور یافت.
و با بیان مطلب بالا، گفت: من هر سال از نمایشگاه کتاب تهران دیدن می‌کنم و علیرغم گذراندن دوره درمان، حیفم آمد که امسال به نمایشگاه نیایم و از نزدیک تازه‌های کتاب را نبینم.
وی که دیداری یک ساعته از نمایشگاه بین‌المللی کتاب تهران داشت و به‌دشواری از میان ازدحام جمعیت راه می‌سپرد و از سالنهای ویژه امام علی) ع( و دفاع مقدس دیدن کرد و در سرای اهل قلم حضور یافت، گفت: من امروز از جانب آقای کدیور هم به دیدن نمایشگاه آمده‌ام تا هم سلام خود و هم سلام ایشان را به همه اهل قلم ابلاغ کنم.
وی با بیان این که اینجا سرای اهل قلم است و از شرافت بسیار برخوردار است، تصریح کرد: من حضور خود را در اینجا، مدیون اهل قلم می‌دانم.
آقای حجاریان در دیدار از سالن امیر مؤمنان حضرت علی ابن ابیطالب) ع(، نحوه فضاسازی داخلی نمایشگاه را بسیار سنجیده توصیف کرد و گفت: نماد، خانه گلین امیرالمؤمنین، نشان‌هایی از شاخص‌های مورد اعتماد مردم ما و اهل فرهنگ نسبت به زمامداران است.
در این دیدار، آقای احمد مسجدجامعی، قائم‌مقام و معاون امور فرهنگی وزیر فرهنگ و ارشاد اسلامی با خوش‌آمدگویی، اظهار امیدواری کرد که سعید حجاریان هرچه زودتر، سلامتی کامل خود را باز یابد و همچون گذشته به ایفای نقش فعال در فضای فرهنگ و اندیشه و پیشبرد اصول و آرمانهای مورد نیاز جامعه در این مقطع از انقلاب اسلامی بپردازد.
سمیرا مخملباف نامزد دریافت جایزه نخل طلایی کن شد.
نام سمیرا مخملباف کارگردان بیست و یک ساله ایران، در تاریخ جشنوارهٔ بین‌المللی فیلم کن، به عنوان جوان‌ترین کارگردانی که نامزد دریافت جایزه نخل طلایی شده است، به ثبت رسید.
بخش فارسی رادیو بی بی سی روز شنبه، با اعلام این مطلب افزود: فیلم" تخته‌سیاه" ساخته سمیرا مخملباف جمعه شب در پنجاه و سومین دوره جشنواره سینمایی کن یا کن دو هزار در جنوب فرانسه، به نمایش در آمد.
" تخته‌سیاه" محصول مشترک ایران و ایتالیاست و داستان آن که در میان گروهی از آوارگان کرد می‌گذرد، حکایت معلمانی است که" تخته‌سیاه" خود را به دوش می‌کشند و دنبال شاگرد می‌گردند.
به گزارش رادیو بی بی سی یکی از جنبه‌های شاخص فیلم، حضور تنها یک زن در میان سایر بازیگران مرد است.
شاهرخ گلستان، منتقد فیلم و خبرنگار بی بی سی پس از نمایش فیلم تخته‌سیاه در کن در گفتگویی با سمیرا مخملباف از او پرسید تا چه حد شخصیت زن فیلم، نماینده زن ایرانی است؟
سمیرا مخملباف در این زمینه پاسخ داد: من این شخصیت را از شخصیت آدمی که دیده‌ام، الهام گرفته‌ام، چون می‌خواستم شخصیتی در فیلم باشد که به طریقی بیان‌کننده نه فقط زن ایرانی یا زن کرد بلکه یک نوع زنی باشد که در شرایطی مثل این آوارگی، رنج و جهل زندگی می‌کند.
و یا دختر یک پدر است.
و به‌تنهایی شخصیت وی معنا پیدا نمی‌کند.
فقط زمانی که طلاق می‌گیرد و جدا می‌شود، شخصیت او معنا پیدا می‌کند…
خبرنگار بی بی سی از وی پرسید: حال با این برداشتی که شما نسبت به این زن دارید، به طور کلی در مورد نهضت فمینیسم و آزادی و استقلال زن چگونه فکر می‌کنید؟
سمیرا مخملباف جواب داد: من نمی‌دانم شما راجع به فمینیسم چگونه فکر می‌کنید، اما اهمیت دادن به یک چیز خاصی برای نادیده گرفتن اهمیت یک چیز دیگر را نمی‌پذیرم.
وی تصریح کرد: من می‌پذیرم که به هر حال زن در حد مرد باید امکانات بیان نظر و یا هر چیزی را چه در زندگی روزمره، چه شخصی و چه اجتماعی داشته باشد.
ولی این که اینگونه راجع به آن صحبت کنم که بگویم این برتر است یا آن برتر است، فکر می‌کنم من را خیلی از انسانیت دور می‌کند…
سمیرا مخملباف، دختر محسن مخملباف یکی از سرشناس‌ترین کارگردانان سینمای ایران است، که اولین فیلم خود به نام" سیب" را زمانی که ۱۷ ساله بود، ساخت که این فیلم نیز دو سال پیش در کن به نمایش در آمد.
به گفته رادیو بی بی سی اگر جایزه نخل طلایی کن به سمیرا مخملباف تعلق بگیرد، وی جوان‌ترین کارگردانی خواهد بود که این جایزه را دریافت می‌کند.
همایش بین‌المللی ادراک از دیدگاه ملاصدرا و مکاتب فلسفی غرب با حضور تعدادی از استادان دانشگاه‌ها، دانشجویان، دانش‌پژوهان و علاقمندان ایرانی و خارجی موضوعات فلسفی و فلسفه ملاصدرا در دانشگاه لندن برگزار شد.
برنامه شکل‌گیری این همایش دو روزه به طور مشترک توسط مؤسسه مطالعات اسلامی لندن، دانشگاه لندن و مؤسسه پژوهشی فلسفه اسلامی صدرا به مرحله اجرا در آمده است.
به گزارش خبرنگار ایرنا از محل این همایش، بحث پیرامون فلسفه ملاصدرا و مقایسه آن با مکاتب فلسفی غرب، توسط استادانی، از دانشگاه‌های تهران و شهید بهشتی همچنین استادانی از دانشگاه‌های آمریکا، کانادا، مصر، بلژیک، بوسنی و ترکیه از روز جمعه همچنان ادامه دارد.
در اولین روز این همایش آیت‌الله محمد خامنه‌ای از مؤسسه پژوهشی فلسفه اسلامی صدرا و آیت‌الله اراکی رئیس مرکز اسلامی انگلیس در زمینه معرفی افکار فلسفی ملاصدرا به بیان دیدگاه‌های خود پرداختند.
در پایان برنامه سخنرانی‌ها، در همایش ادراک از دیدگاه ملاصدرا و مکاتب فلسفی غرب که در سه بخش تنظیم شده است، برای دقایقی گفتگوی آزاد بین استادان فلسفه ایرانی و خارجی با حاضران برقرار می‌شود.
به گفته برگزار‌کنندگان همایش، این اولین نشست در غرب برای معرفی افکار ملاصدرا است که بیش از ۳۰ مقاله از سراسر جهان برای طرح، به آن ارائه شده است که از این بین ۳۲ سخنران مطالب خود را به حاضران عرضه می‌کنند.
قرار است مقالات ارائه‌شده در قالب یک کتاب منتشر شود.
نمایشگاه نگاهی به هنر نقاشی معاصر ایران در ایتالیا بر پا می‌شود.
نمایشگاهی با عنوان نگاهی به هنر نقاشی معاصر ایران از دوم خرداد ماه امسال در کشور ایتالیا بر پا می‌شود.
در این نمایشگاه که در موزه هنرهای سنتی رم آغاز به کار می‌کند، بیش از ۱۰۰ اثر هنری از نقاشان ایرانی به نمایش در می‌آید.
این نمایشگاه با پیام‌های وزیر فرهنگ و ارشاد اسلامی، وزیر فرهنگ ایتالیا، وزرای امور خارجه جمهوری اسلامی ایران و ایتالیا گشایش می‌یابد.
نمایشگاه نگاهی به هنر نقاشی معاصر ایران به مدت دو ماه در موزه هنرهای سنتی رم ادامه دارد.
این نمایشگاه با همکاری مرکز هنرهای تجسمی وزارت فرهنگ و ارشاد اسلامی و رایزنی فرهنگی ایران در ایتالیا برگزار می‌شود.
حضرت آیت الله خامنه‌ای رهبر انقلاب در خطبه‌های نمازجمعه تهران، یک بار دیگر گروههای مختلف داخل نظام را به وحدت و یکپارچگی فرا خواندند.
شما دربارهٔ امیرالمؤمنین مطالب زیادی شنیده‌اید؛ همین قدر کافی است عرض شود که هنر بزرگ امیرالمؤمنین این بود که شاگرد و دنباله‌رو پیامبر بود.
یک شخصیت عظیم، با ظرفیت بی‌نهایت و با خلق و رفتار و کردار بی‌نظیر، در صدر سلسلهٔ انبیا و اولیا قرار گرفته است و ما مسلمانان موظف شده‌ایم که به آن بزرگوار اقتدا کنیم؛ که فرمود: و لکم فی رسول الله اسوث حسنه.
ما باید به پیامبر اقتدا و تؤسی کنیم؛ نه فقط در چند رکعت نماز خواندن؛ در رفتارمان، در گفتارمان، در معاشرت و در معامله‌مان هم باید به او اقتدا کنیم؛ پس باید او را بشناسیم.
خدای متعال شخصیت روحی و اخلاقی آن بزرگوار را در ظرفی تربیت کرد و به وجود آورد که بتواند آن بار عظیم امانت را بر دوش حمل کند.
یک نگاه اجمالی به زندگی پیامبر اکرم در دوران کودکی بیندازیم.
پدر آن بزرگوار، بنا بر روایتی قبل از ولادتش، و بنا بر روایتی دیگر چند ماه بعد از ولادتش از دنیا می‌رود و آن حضرت پدر را نمی‌بیند.
به رسم خاندان‌های شریف و اصیل آن روز عربستان که فرزندان خودشان را به زنان پاکدامن و دارای اصالت و نجابت می‌سپردند تا آن‌ها را در صحرا و در میان قبایل عربی پرورش بدهند، این کودک عزیزِ چراغ خانواده را به یک زن اصیل نجیب به نام حلیمهٔ سعدیه که از قبیلهٔ بنی‌سعد بود سپردند؛ او هم پیامبر را در میان قبیلهٔ خود برد و در حدود شش سال این کودک عزیز و این در گرانبها را نگهداشت و به او شیر داد و او را تربیت کرد؛ لذا پیامبر در صحرا پرورش پیدا کرد.
گاهی این کودک را نزد مادرش جناب آمنه می‌آورد و ایشان او را می‌دید و سپس باز برمی‌گرداند.
بعد از شش سال که این کودک از لحاظ جسمی و روحی پرورش بسیار ممتازی پیدا کرده بود جسماً قوی، زیبا، چالاک، کارآمد؛ از لحاظ روحی هم متین، صبور، خوش‌اخلاق، خوش‌رفتار و با دید باز، که لازمهٔ زندگی در همان شرایط است به مادر و به خانواده برگردانده شد.
مادر این کودک را برداشت و با خود به یثرب برد؛ برای این که قبر جناب عبدالله را که در آن جا از دنیا رفت و در همان جا هم دفن شد زیارت کنند.
بعدها که پیامبر به مدینه تشریف آوردند و از آن جا که عبور کردند، فرمودند قبر پدر من در این خانه است و من یادم است که برای زیارت قبر پدرم، با مادرم به این جا آمدیم.
در برگشتن، در محلی به نام ابواأ، مادر هم از دنیا رفت و این کودک از پدر و مادر هر دو یتیم شد.
به این ترتیب، ظرفیت روحی این کودک که در آینده باید دنیایی را در ظرفیت وجودی و اخلاقی خود تربیت کند و پیش ببرد، روزبه‌روز افزایش پیدا می‌کند.
ایمن او را به مدینه آورد و به دست عبدالمطلب داد.
عبدالمطلب مثل جان شیرین از این کودک پذیرایی و پرستاری می‌کرد.
در شعری عبدالمطلب می‌گوید که من برای او مثل مادرم.
این پیرمرد حدود صدساله که رئیس قریش و بسیار شریف و عزیز بود آن چنان این کودک را مورد مهر و محبت قرار داد که عقدهٔ کم‌محبتی در این کودک مطلقاً به وجود نیاید و نیامد.
شگفت‌آور این است که این نوجوان، سختیهای دوری از پدر و مادر را تحمل می‌کند، برای این که ظرفیت و آمادگی او افزایش پیدا کند؛ اما یک سر سوزن حقارتی که احتمالاً ممکن است برای بعضی از کودکانِ این‌طوری پیش بیاید، برای او به وجود نمی‌آید.
عبدالمطلب آن چنان او را عزیز و گرامی می‌داشت که مایهٔ تعجب همه می‌شد.
در کتابهای تاریخ و حدیث آمده است که در کنار کعبه برای عبدالمطلب فرش و مسندی پهن می‌کردند و او آن جا می‌نشست و پسران او و جوانان بنی‌هاشم با عزت و احترام دور او جمع می‌شدند.
وقتی که عبدالمطلب نبود یا در داخل کعبه بود، این کودک می‌رفت روی این مسند می‌نشست؛ عبدالمطلب که می‌آمد، جوانان بنی‌هاشم به این کودک می‌گفتند که بلند شو، جای پدر است؛ اما عبدالمطلب می‌گفت نه، جای او همان جاست و باید آن جا بنشیند؛ خودش کنار می‌نشست و این کودک عزیز و شریف و گرامی را در آن محل نگاه می‌داشت.
هشت‌ساله بود که عبدالمطلب هم از دنیا رفت.
روایت دارد که دم مرگ، عبدالمطلب از ابی طالب پسر بسیار شریف و بزرگوار خودش بیعت گرفت و گفت که این کودک را به تو می‌سپارم؛ باید مثل من از او حمایت کنی؛ ابوطالب هم قبول کرد و او را به خانهٔ خودش برد و مثل جان گرامی او را مورد پذیرایی قرار داد.
ابوطالب و همسرش شیرزن عرب؛ یعنی فاطمهٔ بنت اسد؛ مادر امیرالمؤمنین تقریباً چهل سال مثل پدر و مادر، این انسان والا را مورد حمایت و کمک خود قرار دادند.
نبی اکرم در چنین شرایطی دوران کودکی و نوجوانی خود را گذراند.
خصال اخلاقی والا، شخصیت انسانیِ عزیز، صبر و تحمل فراوان، آشنا با دردها و رنجهایی که ممکن است برای یک انسان در کودکی پیش بیاید، شخصیت در‌هم‌تنیدهٔ عظیم و عمیقی را در این کودک زمینه‌سازی کرد.
در همان دوران کودکی، به اختیار و انتخاب خود، شبانی گوسفندان ابوطالب را به عهده گرفت و مشغول شبانی شد؛ این‌ها عوامل مکمل شخصیت است.
به انتخاب خود او، در همان دوران کودکی با جناب ابی طالب به سفر تجارت رفت.
بتدریج این سفرهای تجارت تکرار شد، تا به دورهٔ جوانی و دورهٔ ازدواج با جناب خدیجه و به دوران چهل سالگی که دوران پیامبری است رسید.
تمام خصوصیات مثبت یک انسان والا در او جمع بود؛ که من حالا بخشی از خصوصیات اخلاقی آن بزرگوار را خیلی مختصر عرض می‌کنم؛ اما واقعاً ساعتها وقت لازم است که انسان دربارهٔ خصوصیات اخلاقی پیامبر حرف بزند.
من فقط برای عرض ارادت و برای این که به گویندگان و نویسندگان، عملاً عرض کرده باشم که نسبت به شخصیت پیامبر قدری بیشتر کار بشود و ابعاد آن تبیین گردد چون دریای عمیقی است این چند دقیقه را به این مطالب صرف می‌کنم.
البته در کتابهای فراوانی راجع به نبی اکرم و به طور متفرق راجع به اخلاق آن بزرگوار مطالبی هست.
آنچه که من در این جا ذکر کردم، از مقالهٔ یکی از علمای جدید مرحوم آیت‌الله حاج سید ابوالفضل موسوی زنجانی است که مقاله‌یی در همین خصوص نوشته‌اند و من از نوشتهٔ ایشان که جمع‌بندی شده و مختصر و خوب است استفاده کردم.
البته این‌ها گوشه‌یی از آن چیزهایی است که در وجود آن بزرگوار بود؛ چندین برابر این خصوصیات برجسته و زیبا در او وجود داشت که من حالا بعضی از آن‌ها را عرض می‌کنم.
آن بزرگوار، امین، راستگو، صبور و بردبار بود.
جوانمرد بود؛ از ستمدیدگان در همهٔ شرایط دفاع می‌کرد.
درست‌کردار بود؛ رفتار او با مردم، بر مبنای صدق و صفا و درستی بود.
خوش‌سخن بود؛ تلخ‌زبان و گزنده‌گو نبود.
پاکدامن بود؛ در آن محیط فاسد اخلاقی عربستانِ قبل از اسلام، در دورهٔ جوانی، آن بزرگوار، معروف به عفت و حیا بود و پاکدامنی او را همه قبول داشتند؛ آلوده نشد.
اهل نظافت و تمیزی ظاهر بود؛ لباس، نظیف؛ سروصورت، نظیف؛ رفتار، رفتار با نظافت.
شجاع بود و هیچ جبههٔ عظیمی از دشمن، او را متزلزل و ترسان نمی‌کرد.
صریح بود؛ سخن خود را با صراحت و صدق بیان می‌کرد.
در زندگی، زهد و پارسایی پیشهٔ او بود.
بخشنده بود؛ هم بخشندهٔ مال، هم بخشندهٔ انتقام؛ یعنی انتقام نمی‌گرفت؛ گذشت و اغماض می‌کرد.
بسیار با‌ادب بود؛ هرگز پای خود را پیش کسی دراز نکرد؛ هرگز به کسی اهانت نکرد.
بسیار باحیا بود.
وقتی کسی او را بر چیزی که او بجا می‌دانست، ملامت می‌کرد که در تاریخ نمونه‌هایی وجود دارد از شرم و حیا سرش را به زیر می‌انداخت.
بسیار مهربان و پر‌گذشت و فروتن و اهل عبادت بود.
در تمام زندگی آن بزرگوار، از دوران نوجوانی تا هنگام وفات در شصت و سه سالگی، این خصوصیات را در وجود آن حضرت می‌شد دید.
من بعضی از این خصوصیات را مقداری باز می‌کنم: امین بودن و امانتداری او آن چنان بود که در دوران جاهلیت او را به امین نامگذاری کرده بودند و مردم هر امانتی که برایش خیلی اهمیت قایل بودند، دست او می‌سپردند و خاطرجمع بودند که این امانت به آن‌ها سالم بر خواهد گشت.
حتی بعد از آن که دعوت اسلام شروع شد و آتش دشمنی و نقار با قریش بالا گرفت، در همان احوال هم باز همان دشمنها اگر می‌خواستند چیزی را در جایی امانت بگذارند، می‌آمدند و به پیامبر می‌دادند!
لذا شما شنیده‌اید که وقتی پیامبر اکرم به مدینه هجرت کردند، امیرالمؤمنین را در مکه گذاشتند تا امانتهای مردم را به آن‌ها برگرداند.
معلوم می‌شود که در همان اوقات هم مبالغی امانت پیش آن بزرگوار بوده است؛ نه امانت مسلمانان، بلکه امانت کفار و همان کسانی که با او دشمنی می‌کردند!
بردباری او به این اندازه بود که چیزهایی که دیگران از شنیدنش بی‌تاب می‌شدند، در آن بزرگوار بی‌تابی به وجود نمی‌آورد.
گاهی دشمنان آن بزرگوار در مکه رفتارهایی با او می‌کردند که وقتی جناب ابی طالب در یک مورد شنید، به‌قدری خشمگین شد که شمشیرش را کشید و با خدمتکار خود به آنجا رفت و آن جسارتی که آن‌ها با پیامبر کرده بودند، همان را با یکایک آن‌ها انجام داد؛ گفت: هر کدام اعتراض کنید، گردنتان را می‌زنم؛ اما پیامبر همین منظره را با بردباری تحمل کرده بود.
در یک مورد دیگر با ابی جهل گفتگو شد؛ ابی جهل اهانت سختی به پیامبر کرد؛ اما آن حضرت سکوت کرد و بردباری نشان داد.
یک نفر رفت به حمزه خبر داد که ابی جهل این طور با برادرزادهٔ تو رفتار کرد؛ حمزه بی‌تاب شد و رفت با کمان بر سر ابی جهل زد و سر او را خونین کرد؛ بعد هم آمد تحت تأثیر این حادثه، اسلام آورد.
بعد از اسلام، گاهی مسلمانان سر قضیه‌یی، از روی غفلت و یا جهالت، جملهٔ اهانت‌آمیزی به پیامبر می‌گفتند؛ حتی یک وقت یک نفر از همسران پیامبر جناب زینب بنت جحش که یکی از امهات مؤمنین است به پیامبر عرض کرد که تو پیامبری، اما عدالت نمی‌کنی!
پیامبر لبخندی زدند و سکوت کردند.
او توقع زنانه‌یی داشت که پیامبر آن را برآورده نکرده بود؛ که بعداً ممکن است به آن اشاره کنم.
گاهی بعضی‌ها به مسجد می‌آمدند و پاهای خودشان را دراز می‌کردند و به پیامبر می‌گفتند که ناخنهای ما را بگیر!
پیامبر هم با بردباریِ تمام، این جسارت و بی‌ادبی را تحمل می‌کرد.
جوانمردی او طوری بود که دشمنان شخصی خود را مورد عفو و اغماض قرار می‌داد.
اگر در جایی ستمدیده‌یی بود، تا وقتی به کمک او نمی‌شتافت، دست بر نمی‌داشت.
در جاهلیت، پیمانی به نام حلف‌الفضول پیمان زیادی؛ غیر از پیمانهایی که مردم مکه بین خودشان داشتند وجود داشت که پیامبر در آن شریک بود.
یک نفر غریب وارد مکه شد و جنسش را فروخت.
کسی که جنس را خریده بود، عاص‌بن‌واال بود؛ او مرد گردن‌کلفتِ قلدری از اشراف مکه بود.
آن مرد غریب به هرکس هم که مراجعه کرد، نتوانست کمکی دریافت کند؛ لذا بالای کوه ابوقبیس رفت و فریاد زد: ای اولاد فهر!
به من ظلم شده است.
پیامبر و عمویش زبیر‌بن‌عبدالمطلب آن فریاد را شنیدند؛ لذا دور هم جمع شدند و تصمیم گرفتند که از حق او دفاع کنند؛ بلند شدند پیش عاص‌بن‌واال رفتند و گفتند: پولش را بده؛ او هم ترسید و مجبور شد پولش را بدهد.
بعد از اسلام سالها گذشته بود، پیامبر می‌فرمود که من هنوز هم خود را به آن پیمان متعهد می‌دانم.
بارها با دشمنانِ مغلوب خود رفتاری کرد که برای آن‌ها قابل فهم نبود.
در سال هشتم هجری، وقتی که پیامبر مکه را با آن عظمت و شکوه فتح کرد، گفت: الیوم یوم المرحمث؛ امروز، روز گذشت و بخشش است؛ لذا انتقام نگرفت؛ این، جوانمردی آن بزرگوار بود.
او درستکردار بود.
در دوران جاهلیت همان طور که گفتیم تجارت می‌کرد؛ به شام و یمن می‌رفت؛ در کاروان‌های تجارتی سهیم می‌شد و شرکایی داشت.
یکی از شرکای دوران جاهلیتِ او بعدها می‌گفت که او بهترین شریکان بود؛ نه لجاجت می‌کرد، نه جدال می‌کرد، نه بار خود را بر دوش شریک می‌گذاشت، نه با مشتری بدرفتاری می‌کرد، نه به او زیادی می‌فروخت، نه به او دروغ می‌گفت؛ درستکردار بود.
همین درستکرداری او بود که جناب خدیجه را شیفتهٔ او کرد.
خود خدیجه هم بانوی اول مکه و از لحاظ حسب و نسب و ثروت، شخصیت برجسته‌یی بود.
از دوران کودکی، موجود نظیفی بود.
بر خلاف بچه‌های مکه، بر خلاف بچه‌های قبایل عرب، نظیف و تمیز و مرتب بود.
گیسوان عزیزش که تا بناگوشش می‌رسید، تمیز؛ محاسن زیبایش تمیز و معطر.
همیشه با عطر، خود را معطر و خوشبو می‌کرد.
در سفرها با وجود زندگی زاهدانه که حالا خواهم گفت زندگی پیامبر بشدت زاهدانه بود با خودش شانه و عطر می‌برد؛ سرمه‌دان بر می‌داشت، برای این که چشمهایش را سرمه بکشد؛ که آن روز معمول بود مردها چشمهایشان را سرمه می‌کشیدند.
هر روز چند مرتبه مسواک می‌کرد.
دیگران را هم به همین نظافت، به همین مسواک، به همین ظاهرِ مرتب دستور می‌داد.
اشتباه بعضی این است که خیال می‌کنند ظاهر مرتب باید با اشرافیگری و با اسراف توأم باشد؛ نه، با لباس وصله‌زده و کهنه هم می‌شود منظم و تمیز بود.
لباس پیامبر وصله‌زده و کهنه بود؛ اما لباس و سر و رویش تمیز بود.
این‌ها در معاشرت، در رفتارها، در وضع خارجی و در بهداشت خیلی مؤثر است.
این چیزهای به ظاهر کوچک، در باطن خیلی مؤثر است.
رفتارش با مردم، رفتار خوش بود؛ در جمع مردم، همیشه بشاش بود؛ تنها که می‌شد، آن وقت غمها و حزنها و همومی که داشت، آن‌جا ظاهر می‌شد.
هموم و غمهای خودش را در چهرهٔ خودش جلوی مردم آشکار نمی‌کرد؛ بشاش بود.
به همه سلام می‌کرد.
اگر کسی او را آزرده می‌کرد، در چهرهٔ او آزردگی دیده می‌شد؛ اما زبان به شکوه باز نمی‌کرد.
اجازه نمی‌داد در حضور او به کسی دشنام بدهند و از کسی بدگویی کنند؛ خود او هم به هیچ کس دشنام نمی‌داد و از کسی بدگویی نمی‌کرد.
کودکان را مورد ملاطفت قرار می‌داد؛ با زنان مهربانی می‌کرد؛ با ضعفا کمال خوشرفتاری را داشت؛ با اصحابِ خود شوخی می‌کرد و با آن‌ها مسابقهٔ اسب‌سواری می‌گذاشت.
زیراندازش یک حصیر بود؛ بالش او از چرمی بود که از لیف خرما پر شده بود قوت غالب او نان جو و خرما بود.
نوشته‌اند که هرگز سه روز پشت سر هم از نان گندم نه غذاهای رنگارنگ شکم خود را سیر نکرده است.
ام المؤمنین عایشه می‌گوید که گاهی یک ماه از مطبخ خانهٔ ما دود بلند نمی‌شد.
سوار مرکب بی‌زین و برگ می‌شد.
آن روزی که اسب‌های قیمتی را با زین و برگهای مجهز سوار می‌شدند و تفاخر می‌کردند، آن بزرگوار در بسیاری از جاها سوار بر درازگوش می‌شد.
حالت تواضع به خود می‌گرفت.
با دست خود، کفش خود را وصله می‌زد؛ این همان چیزی است که شاگرد برجستهٔ این مکتب امیرالمؤمنین علیه السلام بارها انجام داد و در روایات راجع به او، این را خیلی شنیده‌اید.
عبادت او آن چنان عبادتی بود که پاهای او از ایستادن در محراب عبادت ورم می‌کرد.
اخلاق پیامبر را به اخلاق شخصی و اخلاق حکومتی تقسیم می‌کنیم.
پیامبر حافظ و نگهدارنده ضابطه و قانون بود؛ نمی‌گذاشت قانون نقض بشود چه توسط خودش و چه توسط دیگران، خودش هم محکوم قوانین بود، انقلاب ما یک تحول بنیادین بر اساس یک سلسله ارزشهاست و یک حرکت به جلو محسوب می‌شود.
بخش عمده‌یی از شبها را به بیداری و عبادت و تضرع و گریه و استغفار و دعا می‌گذرانید.
با خدای متعال راز و نیاز و استغفار می‌کرد.
غیر از ماه رمضان، در ماه شعبان و ماه رجب و در بقیهٔ اوقات سال هم آن طوری که شنیدم در آن هوای گرم یک روز در میان روزه می‌گرفت.
تو که گناهی نداری.
می‌فرمود: افلا اکون عبدا شکورا؛ آیا بندهٔ سپاسگزار خدا نباشم که این همه به من نعمت داده است؟!
استقامت او استقامتی بود که در تاریخ بشری نظیر او را نمی‌شود نشان داد.
آن چنان استقامتی به خرج داد که توانست این بنای مستحکم خدایی را که ابدی است، پایه‌گذاری کند.
مگر بدون استقامت، ممکن بود؟
با استقامت او ممکن شد.
با استقامت او، یارانِ آن چنانی تربیت شدند.
با استقامت او، در آن جایی که هیچ ذهنی گمان نمی‌برد، خیمهٔ مدنیت ماندگار بشری در وسط صحراهای بی‌آب و علف عربستان برافراشته شد.
این‌ها اخلاق شخصی پیامبر است.
اخلاق حکومتی پیامبر این‌ها بود: عادل و با‌تدبیر بود.
کسی که تاریخ ورود پیامبر به مدینه را بخواند آن جنگهای قبیله‌یی، آن حمله کردنها، آن کشاندن دشمن از مکه به وسط بیابانها، آن ضربات متوالی، آن برخورد با دشمن عنود انسان آن چنان تدبیر قوی و حکمت‌آمیز و همه‌جانبه‌یی در خلال این تاریخ مشاهده می‌کند که حیرت‌آور است و مجال نیست که من حالا بخواهم آن را بیان کنم.
او حافظ و نگهدارندهٔ ضابطه و قانون بود؛ نمی‌گذاشت قانون نقض بشود؛ چه توسط خودش، و چه توسط دیگران.
خودش هم محکوم قوانین بود؛ آیات قرآن هم بر این نکته ناطق است.
برطبق همان قوانینی که مردم باید عمل می‌کردند، خود آن بزرگوار هم دقیقاً و بشدت برطبق آن قوانین عمل می‌کرد و اجازه نمی‌داد تخلفی بشود.
این همه طلا و این همه ثروت از یهود آمده، یک مقدار هم به ما بده؛ اما پیامبر اکرم با این که زنها مورد علاقه‌اش بودند و به آن‌ها محبت داشت و نسبت به آن‌ها بسیار خوشرفتار بود، ولی حاضر نشد به خواستهٔ آن‌ها عمل کند.
اگر پیامبر می‌خواست از آن ثروتها به همسران خود بدهد، مسلمانان هم حرفی نداشتند؛ لیکن او حاضر نشد.
بعد که زیاد اصرار کردند، پیامبر با آن‌ها حالت کناره‌گیری به خود گرفت؛ یک ماه از زنان خودش دوری کرد که از او چنان توقعی کردند.
پیامبر فرمود: اگر می‌خواهید با من زندگی کنید، زندگی زاهدانه است و تخطی از قانون ممکن نیست.
از دیگر خلقیات حکومتی او این بود که عهد‌نگهدار بود.
هیچ وقت عهدشکنی نکرد.
قریش با او عهدشکنی کردند، اما او نکرد؛ یهود بارها عهدشکنی کردند، او نکرد.
او همچنین رازدار بود.
وقتی برای فتح مکه حرکت می‌کرد، هیچ کس نفهمید پیامبر کجا می‌خواهد برود.
همهٔ لشکر را بسیج کرد و گفت: بیرون برویم؛ گفتند: کجا، گفت: بعد معلوم خواهد شد.
به هیچ کس اجازه نداد که بفهمد او دارد به سمت مکه می‌رود؛ کاری کرد که تا نزدیک مکه، قریش هنوز خبر نداشتند که پیامبر دارد به مکه می‌آید!
دشمنان را یک طور نمی‌دانست؛ این از نکات مهم زندگی پیامبر است.
بعضی از دشمنان، دشمنانی بودند که دشمنیشان عمیق بود؛ اما پیامبر اگر می‌دید که این‌ها خطر عمده‌یی ندارند، با این‌ها کاری نداشت و نسبت به آن‌ها آسانگیر بود.
بعضی‌ها هم بودند که خطر داشتند، اما پیامبر آن‌ها را مراقبت می‌کرد و زیر نظر داشت؛ مثل عبدالله‌بن‌اُبی.
عبدالله‌بن‌اُبی منافق درجهٔ یک علیه پیامبر توطئه هم می‌کرد؛ لیکن پیامبر چون او را زیر نظر داشت، کاری به کار او نداشت و تا اواخر عمر پیامبر هم بود.
اندکی قبل از وفات پیامبر، عبدالله اُبی از دنیا رفت؛ اما پیامبر او را تحمل می‌کرد.
این‌ها دشمنهایی بودند که از ناحیهٔ آن‌ها حکومت و نظام اسلامی و جامعهٔ اسلامی مورد تهدید جدی واقع نمی‌شد؛ اما پیامبر با دشمنانی که از ناحیهٔ آن‌ها خطر وجود داشت، بشدت سختگیر بود.
همان آدم مهربان، همان آدم دلرحم، همان آدم پرگذشت و با اغماض، دستور داد که خائنان بنی‌قریظه را که چند صد نفر می‌شدند در یک روز به قتل رساندند و بنی‌نظیر و بنی‌قینقاع را بیرون کردند و خیبر را فتح کردند؛ چون این‌ها دشمنان خطرناکی بودند، پیامبر با آن‌ها اولِ ورود به مکه کمال مهربانی را به خرج داده بود؛ اما این‌ها در مقابل خیانت کردند و از پشت خنجر زدند و توطئه و تهدید کردند.
این، خلاصه‌یی از شخصیت آن بزرگوار است.
پروردگارا!
از تو درخواست می‌کنیم که ما را از امت پیامبر قرار بده.
خود می‌دانی که دلهای ما لبالب از محبت پیامبر است؛ ما را با این محبتِ نورانی و آسمانی زنده بدار و با همین عشقِ بی‌پایان، ما را از این دنیا ببر.
پروردگارا!
زیارت چهرهٔ پیامبر را در قیامت نصیب ما بفرما؛ عمل به احکام پیامبر و تشبه به اخلاق آن بزرگوار را نصیب ما بگردان؛ او را به معنای واقعی کلمه اسوهٔ ما قرار بده و مسلمانان را قدردان آن بزرگوار قرار بده.
من امیدوارم همه کسانی که به نظام اسلامی و به این قانون اساسی از بن دندان معتقدند، به عرایض امروز ما توجه کنند.
آن کسانی هم که معتقد نیستند که خوشبختانه در جامعهٔ ما عددی نیستند اگر توجه بکنند، شاید این برای آن‌ها وسیله‌یی باشد، برای این که هدایت الهی را برای خودشان فراهم بکنند.
البته امروز این اجتماع، اجتماع عظیمی است.
غیر از مردم عزیز تهران که در نمازجمعه شرکت می‌کنند، جوانانی از جوانان مؤمن و خوب قم و جماعتی از علما و ائمهٔ محترم جماعت تهران هم امروز در این نماز حضور دارند.
انقلاب، یک تحول بنیادین بر اساس یک سلسله ارزشهاست و یک حرکت به جلو محسوب می‌شود.
آنچه در کشور ما واقع شد، انقلاب اسلامی است؛ تحول عظیمی در ارکان سیاسی و اقتصادی و فرهنگی جامعه و یک حرکت به جلو و یک اقدام به سمت پیشرفت این کشور و این ملت بود.
البته در نظامی که بر اساس انقلاب به وجود آمد، ما از شرق و غرب الگو نگرفتیم؛ این نقطهٔ بسیار مهمی است.
ما نمی‌توانستیم از کسانی الگو بگیریم که نظامهای آن‌ها را غلط و بر خلاف مصالح بشریت می‌دانستیم.
اما چرا از آن دو رژیم جهانی رژیم شرقیِ کمونیستی و رژیم غربیِ سرمایه‌داری الگو نگرفتیم؟
چون رژیمهای باطلی بودند.
رژیمهای کمونیست، رژیمهای مستبدی بودند که با شعار حکومت مردمی سر کار آمده بودند؛ اما اشرافی هم بودند!
با این که دم از ضدیت با اشرافیگری می‌زدند، اما عملاً حکومتهای اشرافی بودند؛ از لحاظ استبداد، در نهایت درجهٔ استبداد بودند و حاکمیت مطلق دولت بر اقتصاد، بر فرهنگ، بر سیاست و بر فعالیتهای گوناگون اجتماعی و غیره به چشم می‌خورد!
در رژیمهای شرقی، مردم هیچکارهٔ محض بودند.
بنده از نزدیک رفته بودم و این کشورها را در اواخر عمرشان دیده بودم.
حتی در رئوس بعضی از کشورهای عقب‌افتاده و فقیرشان هم یک رژیم به اصطلاح و به قول خودشان کارگری سر کار بود؛ اما همان رفتارهای اشرافیگری و همان کارهای غلطِ دربارهای قدیم را تکرار می‌کردند!
نه انتخاباتی در این کشورها بود، نه رأى مردمی در کار بود؛ اما به خودشان دمکراتیک هم می‌گفتند و ادعای مردمی بودن هم داشتند.
مردم هیچکارهٔ محض بودند: از لحاظ اقتصادی، صددرصد وابستهٔ به دولت؛ از لحاظ کارهای فرهنگی، صددرصد وابستهٔ به دولت!
معلوم بود که چنین رژیمهایی محکوم به فنا بود.
البته چون شعارهاشان، شعارهای براق و جذابی بود، توانستند در اطراف دنیا جوانانی را به سمت خودشان جذب کنند و حکومتهایی تشکیل بدهند؛ اما دیگر نمی‌توانستند عمری بکنند؛ دیدید آخرش هم به کجا رسیدند؛ بعد از چند ده سال بکلی زایل شدند.
طبیعی بود که آن رژیم‌ها برای ما قابل الگو گرفتن نبود.
آن روزی که انقلاب ما پیروز شد یعنی بیست و یک سال قبل از این هیچ انقلابی در دنیا وجود نداشت که وقتی پیروز می‌شد، به همین حکومت شرقی حالا یا مارکسیستی، یا سوسیالیستی که مرتبهٔ رقیق‌ترش بود گرایش نداشته باشد؛ لیکن اسلام و ملت ایران و رهبر این ملت آن را رد کردند و قبول نداشتند و کنار گذاشتند.
در غرب، علم بود، اما اخلاق نبود؛ ثروت بود، اما عدالت نبود؛ تکنولوژی پیشرفته بود، اما همراه با تخریب طبیعت و اسارت انسان بود؛ اسم دمکراسی و مردم‌سالاری بود، اما در حقیقت سرمایه‌سالاری بود، نه مردم‌سالاری؛ الان هم همین طور است.
این چیزی که من عرض می‌کنم، ادعای من نیست؛ من از قول فلان نویسندهٔ مسلمانِ متعصب نقل نمی‌کنم؛ از قول خود غربی‌ها نقل می‌کنم.
الان در کشورهای غربی و در خود امریکا، آن چیزی که به نام دمکراسی و انتخابات وجود دارد، صورت انتخابات است؛ باطن آن، حاکمیت سرمایه است.
من مایل نیستم که از نویسندگان و کتابهاشان اسم بیاورم؛ اما خود نویسندگان امریکایی تشریح می‌کنند و می‌نویسند که این انتخابات شهرداریها، انتخابات نمایندگی مجلس و انتخابات ریاست‌جمهوری، با چه ساز و کاری انجام می‌گیرد.
اگر کسی نگاه کند، خواهد دید که در آن جا، آرا مردم تقریباً هیچ نقشی ندارد؛ آنچه که حرف اول و آخر را می‌زند، پول و سرمایه‌داری و شیوه‌های تبلیغاتیِ مدرن و همراه با فریب و جذاب از نظر آحاد مردم سطحی‌نگر است!
اسم دمکراسی هست، اما باطن دمکراسی مطلقاً نیست.
پیشرفتهای علمی در غرب بود، اما این پیشرفتهای علمی وسیله‌یی برای استثمار ملتهای دیگر شده بود.
غربی‌ها به مجرد این که یک قدرت علمی پیدا کردند، آن را به قدرت سیاسی و اقتصادی تبدیل کردند و به طرف شرق و غرب دنیا راه افتادند؛ هر جا کشوری ممکن بود رویش دست بگذارند و آن را استثمار بکنند، بی‌دریغ کردند؛ هر جا نکردند، ممکنشان نشد!
در غرب آزادی بود، اما آزادی همراه با ظلم و بی‌بندوباری و افسارگسیختگی.
روزنامه‌ها در غرب آزادند و همه چیز می‌نویسند؛ اما روزنامه‌ها در غرب متعلق به چه کسانی هستند؟
مگر متعلق به مردمند؟!
این که چیز واضحی است؛ بروند نگاه کنند.
شما در همهٔ اروپا و همهٔ امریکا یک روزنامهٔ قابل ذکر نشان بدهید که متعلق به سرمایه‌دارها نباشد!
پس روزنامه که آزاد است، یعنی آزادی سرمایه‌دار که حرف خودش را بزند؛ هرکس را می‌خواهد، خراب کند؛ هرکس را می‌خواهد، بزرگ کند؛ به هر طرف می‌خواهد، افکار عمومی را بکشد!
این که آزادی نشد.
اگر یک نفر پیدا شد و علیه صهیونیسم حرف زد مثل آن آقای فرانسوی که چند جلد کتاب علیه صهیونیستها نوشت و گفت: این که می‌گویند یهودیان را در کوره‌های آدم‌سوزی سوزاندند، واقعیت ندارد طور دیگری با او رفتار می‌کنند!
اگر کسی وابستهٔ به سرمایه‌داران نباشد، وابستهٔ به مراکز قدرت سرمایه‌داری نباشد، نه حرفش زده می‌شود، نه صدایش به گوش کسی می‌رسد، نه آزادی بیان دارد!
بله، سرمایه‌داران آزادند که به وسیلهٔ روزنامه‌ها و رادیوها و تلویزیونهای خودشان، هر چه را که دلشان می‌خواهد، بگویند!
این آزادی، ارزش نیست؛ این آزادی، ضدارزش است.
مردم را به بی‌بندوباری و به بی‌ایمانی بکشند؛ هر جا می‌خواهند، جنگ درست کنند؛ هر جا می‌خواهند، صلح تحمیلی درست کنند؛ هر جا می‌خواهند، اسلحه بفروشند؛ آزادی یعنی این!
طبیعی بود که برای ملتی که با جانِ خود و عزیزانش قیام کرده بود و در رئوسش یک عالم ربانی و جانشین پیامبران بود، نظام غربی نمی‌توانست الگو باشد.
پس، ما الگو را نه از رژیمهای شرقی و نه از رژیمهای غربی گرفتیم؛ ما الگو را از اسلام گرفتیم و مردم ما بر اثر آشنایی با اسلام، نظام اسلامی را انتخاب کردند.
مردم ما کتابهای اسلامی خوانده بودند؛ با روایات آشنا بودند؛ با قرآن آشنا بودند؛ پای منابر نشسته بودند.
در این دهه‌های اخیر، روشنفکران مذهبی از علما، روحانیون، فضل‌ا و دانشگاهیان کارهای زیادی کرده بودند.
مردم یک سلسله ارزشها برایشان جا افتاده بود و دنبال این‌ها بودند.
در محیط رژیم گذشته هرچه نگاه می‌کردند، از این ارزشها خبری نبود.
انقلاب برای دستیابی به آن ارزشها بود.
حالا این ارزشها چیست؟
من در این جا تعدادی از این ارزشها را عرض می‌کنم.
البته اگر بخواهیم این ارزشها را در یک کلمه بیان کنیم، من عرض می‌کنم اسلام؛ اما اسلام یک کلمهٔ مجمل است و تفاصیل گوناگونی از آن می‌شود.
ملت ما به دنبال ارزشهایی بودند که همه‌اش در داخل اسلام هست و من به بخشی از آن‌ها اشاره می‌کنم: ارزش اول، ایمان است.
مردم از هرهری‌مسلکی و بی‌بندوباری و بی‌ایمانی بی‌زار و ناراضی بودند؛ می‌خواستند دلشان به ایمانی قرص باشد.
ارزش بعدی، عدالت است.
مردم می‌دیدند که جامعه، جامعهٔ غیرعادلانه‌یی است؛ بی‌دریغ از بالا تا پایین ظلم می‌کردند؛ خودشان هم به خودشان ظلم می‌کردند.
در داخل رژیم طاغوت، آن جا هم نسبت به همدیگر ظلم و بی‌عدالتی روا می‌داشتند؛ به مردم هم بی‌نهایت ظلم می‌شد.
در قضاوت ظلم می‌شد، در تقسیم ثروت ظلم می‌شد، در کار ظلم می‌شد، به شهرهای دور‌دست ظلم می‌شد، به آدمهای ضعیف ظلم می‌شد؛ همه جا ظلم محسوس بود و انسان با پوست و گوشتِ خودش ظلم را حس می‌کرد.
از ابتکار روزنامه شما و اداره کل امور فرهنگی ایرانیان خارج از کشور در خصوص پاسخگویی به مشکلات ایرانیان دور از وطن تشکر می‌کنم.
من در یکی از کشورهای اروپایی زندگی می‌کنم.
یک سال پیش در ارتباط با امور ساختمانی با یک شرکت قراردادی بستم که پس از اتمام کار، کارفرما به تعهدات خود به طور کامل عمل نکرد.
چگونه می‌توانم مشکلم را حل کنم و آیا با توجه به این که من تابعیت ایران را دارم می‌توانم از حمایت حقوقی ایران برخوردار باشم؟
هموطن گرامی، ضمن آرزوی موفقیت برای شما، آگاهی از متن و مفاد قراردادی که شما منعقد نموده‌اید بسیار مهم است، ولی با توجه به انعقاد قرارداد در خارج از ایران و اختلاف شما با کارفرمای خارجی که در آن کشور صورت گرفته، محاکم ایران نمی‌توانند وارد رسیدگی شوند و باید به دادگاههای همان کشور مراجعه کنید تا طبق قوانین بین‌المللی به شکایت شما رسیدگی کنند.
با این حال شما می‌توانید با در دست داشتن قرارداد مذکور به دفتر خدمات بین‌المللی در ایران مراجعه نموده و درخواست کمک نمایید.
در این دفتر وکلایی هستند که با توجه به متن قرارداد، شما را راهنمایی می‌کنند، همچنین طبق قرارداد بین‌المللی می‌توانید به همراه وکیلی که این دفتر به شما معرفی می‌کند به دادگاه کشور محل اقامت خود مراجعه و درخواست رسیدگی به موضوع را نمایید تا وکیل طبق قوانین بین‌المللی از شما دفاع کند.
تنها شبکه تلویزیونی فارسی‌زبان ماهواره‌ای جمهوری اسلامی ایران که بیش از دو سال از تأسیس آن می‌گذرد، از هفته گذشته دریافت برنامه‌های خود را در اروپا منوط به استفاده از گیرنده‌های دیجیتالی کرد.
بسیاری از ایرانیان مقیم اروپا در تماس با نمایندگی‌های ایرنا با گلایه از اقدام بدون زمینه‌سازی قبلی مسئولان شبکه تلویزیونی جام جم، مبنی بر قطع ارسال برنامه به طریق آنالوگ و پخش آن به صورت دیجیتالی اظهار داشتند که حتی دو روز قبل از اجرای این تصمیم از آن مطلع نشده‌اند.
به این ترتیب به نظر می‌رسد، با توجه به قیمت گزاف دریافت‌کننده‌های دیجیتالی در اروپا، شبکه نوپای جام جم که تا رسیدن به سطح مطلوبی از کیفیت راه طولانی را باید بپیماید، بسیاری از بینندگان کم‌جمعیت خود را از دست بدهد.
این در حالی است که یک مقام دولتی انگلیس اعلام کرد، شبکه جهانی تلویزیونی بی بی سی حداقل تا شش سال دیگر به پخش برنامه‌های خود از طریق آنالوگ ادامه خواهد داد.
این مطلب را معاون وزیر کشور انگلیس در امور فرهنگ، مطبوعات و ورزش روز دوشنبه در پاسخ کتبی خود به پرسش اندرو میلر نماینده حزب کارگر در مجلس عوام انگلیس که از وی پرسیده بود پخش آنالوگ تلویزیون بی بی سی تا چه زمانی ادامه خواهد داشت، عنوان کرده است.
آتش‌سوزی در لوس‌آلاموس مهار می‌شود.
دمای پایین هوا و افزایش رطوبت، روز شنبه به مأموران آتش‌نشانی شهر لوس‌آلاموس کمک کرد تا بتوانند در حدود ۵ درصد از آتش گسترده را مهار کنند.
به گزارش رادیو نیویورک، ساکنان لوس‌آلاموس در ایالت نیومکزیکو روز شنبه توانستند در میان خاکستر منازل خود به جستجوی اشیای مفقود‌شده خود بپردازند.
۲۶۰ منزل مسکونی در منطقه یاد‌شده به خاکستر تبدیل شده و ۲۵۰ هزار نفر از شهروندان این شهر منطقه را ترک کرده‌اند.
مردمی که خانه‌هایشان سالم مانده می‌گویند با توجه به وسعت آتش‌سوزی خانه‌هایشان به طرز معجزه‌آسایی سالم مانده است.
لوس‌آلاموس شهری است که اولین بمب اتمی جهان در آن ساخته شد و در اثر آتش‌سوزی شدید جنگل‌ها بتدریج به توده‌ای از خاکستر تبدیل شده است.
مقام‌های آزمایشگاه ملی لوس‌آلاموس که محل نگهداری تجهیزات سلاح‌های هسته‌ای آمریکا است گفته‌اند، بخش اصلی آزمایشگاه هنوز آسیبی ندیده است.
آزمایشگاه لوس‌آلاموس درست در مرکز شهر و در مجاورت جنگلهایی قرار دارد که دچار حریق شده‌اند.
تصاویری که از جریان آتش‌سوزی در روزنامه‌های روز شنبه نیویورک به چاپ رسیده، نشان می‌دهد که بسیاری از ساختمانهای وابسته به آزمایشگاه در آتش سوخته است.
وزیر انرژی آمریکا می‌گوید: حریق به انبار تجهیزات اتمی خسارتی نزده است، زیرا این تأسیسات در اعماق زمین نگهداری می‌شوند.
زمین‌لرزه در عثمانیه ترکیه خساراتی به بار آورد.
زمین‌لرزه بامداد روز جمعه استان عثمانیه ترکیه، به شمار زیادی از واحدهای مسکونی و تأسیسات شهری خسارات وارد آورده و دست کم ۵۱ زخمی بر جای گذاشته است.
رسانه‌های خبری ترکیه گزارش دادند گروههای امدادرسانی به محل حادثه اعزام شده‌اند.
به گفته مسئولان محلی بر اثر این زمین‌لرزه همچنین به چهار باب مسجد خساراتی وارد آمده است.
این زمین‌لرزه به بزرگی ۴/ ۸ درجه ریشتر در مقیاس امواج درونی زمین صبح جمعه به وقت محلی، استان عثمانیه در جنوب ترکیه را تکان داد.
این زلزله در بخش‌های وسیعی از مناطق جنوبی ترکیه از جمله استانهای حاتای، آدانا، قاضی آنتپ و اسکندرون احساس شد.
رصدخانهٔ قندیلی دانشگاه استانبول، کانون این زمین‌لرزه را شهرستان عثمانیه، مرکز این استان اعلام کرد.
دیوان عالی پاکستان به حاکم نظامی این کشور سه سال فرصت داد تا مأموریتش را تکمیل و انتخابات عمومی برگزار کند و بدین ترتیب امیدهای بازگشت پاکستان به دموکراسی را زنده کرد.
به گزارش خبرگزاری فرانسه، چند سیاستمدار پاکستانی از این اقدام به منزله تایید قضایی کودتای نظامیان ابراز یأس کردند، اما مردم این کشور عموماً احساس آرامش داشتند و گفتند که این تصمیم اطمینان سیاسی به وجود می‌آورد.
خلیل احمد استاد دانشگاه گفت: این حکم به دولت نظامی اعتماد به نفس و اختیارات قانونگذاری برای اجرای دستور کارش خواهد بخشید که تأثیر ثبات‌بخشی روی جبهه‌های اقتصادی و سیاسی خواهد داشت.
این فرصت و اختیاراتی که به نظامیان حاکم داده شد، از جمله اختیار اصلاح قانون اساسی، با انتقاد مخالفان روبرو شد.
دوازده عضو دیوان عالی پاکستان به اتفاق آرا کودتای ۲۱ اکتبر ارتشبد پرویز مشرف علیه نواز شریف وزیر مخلوع را تایید کردند.
جمعیت هند، پنجشنبه گذشته از مرز یک میلیارد نفر گذشت و نخست‌وزیر هند اتل بیهاری واجپایی در مورد این رویداد ابراز نگرانی کرد.
گزارش روز جمعه خبرگزاری پی تی ای هند حاکی است، تولد نوزاد دختری به نام آستا به عنوان یک میلیاردمین هندی به طور رسمی اعلام شد.
در همین حال، دولت هند به منظور توقف رشد جمعیت، تشکیل یک کمیسیون ملی یکصد نفری را اعلام کرد.
ریاست این کمیسیون با اتل بیهاری واجپایی نخست وزیر است.
این کمیسیون برای جلوگیری از رشد جمعیت، به ویژه ایالت‌های بیهار، مادیا پرادش، راجستان و اوتراپرادش هند را که به عنوان ایالت‌های بیمار معروف هستند، مورد توجه خاص قرار خواهد داد.
سازمان ملل متحد در آستانه شروع سال ۲۰۰۰ جمعیت هند را یک میلیارد نفر اعلام کرده بود.
هند در حال حاضر با ۲۰۰ میلیون جوان ۱۵ تا ۲۴ ساله بیشترین جمعیت جوانان را در بین کشورهای جهان دارد.
انقضای آن دوره تاریخ برگزاری انتخابات را تعیین کند.
یک دانشمند نیوزیلندی از ابداع روشی برای استحصال طلا از گیاهانی مثل کلم خبر داد.
به گزارش خبرگزاری آلمان از ولینگوتن، کریس اندرسون پژوهشگر ۶۲ ساله نیوزیلندی که به‌زودی دانشنامه خود را در رشته دکترای علوم زمین‌شناسی دریافت می‌کند، اعلام کرد: اطمینان دارد که شیوه ابداعی وی برای استخراج طلا با کشت گیاهانی همچون کلم روی پس‌مانده‌های سنگ معدن پس از استخراج فلز از آن‌ها، از لحاظ تجاری قابل اجراست.
وی بر این باور است که می‌تواند از یک هکتار کلم زیر کشت، بیش از یک کیلوگرم طلا به دست آورد.
وی می‌گوید: در جریان آزمایشی در سال ۱۹۹۷، به طور تصادفی به عملی بودن این روش پی برده ولی جزئیات آن را فاش نکرد.
به گفته این دانشمند، توانایی گیاهان در جذب برخی فلزات از زمین، در فرآیندی موسوم به فیتو ماینینگ یا گیاه معدنی در سالیان گذشته شناخته شده بود، ولی به نظر نمی‌رسید که این فرآیند در مورد استحصال طلا هم کارآمد باشد.
اندرسون می‌گوید: گیاهانی همچون کلم، گل کلم و شلغم برای این کار مناسب هستند.
وی می‌افزاید: این گیاهان روی پس‌مانده‌های سنگهای معدنی در معادن قدیمی کاشته می‌شوند و وقتی به نهایت رشد رسیدند، یک ماده شیمیایی مخصوص به خاک اضافه می‌شود.
این ماده موجب می‌شود تا مدت ده روز املاح باقیمانده طلا در خاک، به صورت قابل حل درآید.
گیاهان مزبور فلز محلول را جذب و در واقع می‌مکند و سپس می‌میرند.
این دانشمند می‌گوید، در صدد است شیوه مذکور را با استفاده از کلم بیشتر برای استحصال فلزات با‌ارزش‌تر همچون پلاتین یا پلادیوم مورد آزمایش قرار دهد.
تیم ملی فوتبال داخل سالن فوتسال ایران با پیروزی در برابر قزاقستان در مرحله نهایی رقابتهای انتخابی جام جهانی عنوان قهرمانی آسیا را از آن خود کرد.
این بازی عصر جمعه در بانکوک با نتیجه ۴ بر یک به سود ایران پایان یافت.
نتیجه نیمه اول این بازی ۲ بر صفر به سود ایران بود.
تیم ایران در نخستین دوره مسابقات قهرمانی آسیا نیز به مقام نخست رسید.
در دیدار دیگر مرحله پایانی مسابقه‌های فوتسال مقدماتی جام جهانی در قاره آسیا، دو تیم تایلند و ژاپن روبه‌روی هم قرار گرفتند.
در این بازی تایلند برنده از زمین خارج شد.
تیم ملی داخل سالن در رقابتهای دور مقدماتی با تیم‌های ژاپن، ماکااو، قرقیزستان و ازبکستان هم‌گروه بود و با قدرت این تیم‌ها را شکست داد.
در مسابقات انتخابی جام جهانی در قاره آسیا، بازیکنان ایران ۶۵ بار توپ را وارد دروازه تیم‌های حریف کردند و مهاجمان حریف بیش از ۱۰ بار موفق به گشودن دروازه ایران نشدند.
به این ترتیب ایران عنوانهای بهترین خط دفاع و بهترین خط حمله این رقابتها را نیز به خود اختصاص داد.
ایران، قزاقستان و تایلند به عنوان ۳ تیم برتر رقابتهای تایلند در مسابقات جام جهانی داخل سالن شرکت می‌کنند.
این رقابتها آذرماه امسال در گواتمالا برگزار خواهد شد.
گل دوبله چگونه رشد می‌کند؟
محققان آمریکایی و آلمانی، ژن‌های اصلی تنظیم‌کننده رشد گل گیاه را کشف کرده‌اند.
از این ژن می‌توان برای تولید انواع گل‌های رنگارنگ استفاده کرد.
دانشمندان دانشگاه کالیفرنیا و ماکس پلانک آلمان، سه ژن را شناسایی کرده‌اند که در داخل گل‌ها گلهای دیگری تولید می‌کنند.
این عمل غیرعادی و غیرمتعارف گیاهی که گل دوبله نامیده می‌شود، معمایی برای ژن‌شناسان بوده است.
زمانی که این سه ژن تقریباً یکسان جهش می‌یابند، اثرات جهش آن‌ها به طور نامحدودی تکرار می‌شود و به طور پایان‌ناپذیری ارگان‌ها گل را تولید می‌کنند و این عمل پی در پی تکرار می‌شود.
این ژن‌ها برای ایجاد ۴ حلقه یا بخش گل ضروری‌اند.
کاسبرگ خارجی‌ترین بخش است و در داخل آن گلبرگ‌ها و پس از آن پرچم‌ها یا ساختار مذکر تولید مثل و در مرکز نیز مادگی یا ساختار مونت تولید مثل وجود دارد.
زمانی که سه ژن جهش می‌یابند، تمام بخش‌های ذکر‌شده تبدیل به کاسبرگ می‌شوند که رشد گل‌های دوبله نتیجه آن است.
این کشف ممکن است قسمت معماگونه رشد گیاه را حل کند زیرا به گفته محققان این ژن‌ها برای تشکیل ساختارهای مختلف گل الزامی‌اند.
به گفته محققان، با تحریک ژن‌ها در برگ گیاه، یعنی جایی که از فعالیت ژن‌ها کاسته می‌شود، احتمال تولید انواع مختلف گیاهان وجود دارد.
یعنی گلبرگ‌های رنگین جایگزین برگه‌ای معمولی در گیاهان می‌شود.
میخانه‌ای از حکمت بنا کردی که از بزرگترین کاخ جهان بزرگتر است، و باده‌ای از لطف سخن در آن فراهم آوردی که از طاقت نوشیدن دنیایی بیشتر است، ولی میهمان این میخانه تو جز سیمرغ داستانی که می‌تواند بود؟
در افسانه‌های کهن آمده است که موشی ناچیز کوهی گران بزاد.
مگر نه این همان اعجاز توست که از طبع بشری فانی اثری چنین جاودانی پدید آوردی و یک‌شبه ره صدساله رفتی؟
تو خود هیچ نیستی و همه چیز هستی، زیرا در عین درویشی از جهانی بزرگ‌تری.
سمندروار در آتش کمال خویش می‌سوزی و هر بار کاملتر از این آتش به در می‌آیی.
تو، هم میخانه مایی و هم باده ما.
هم سیمرغ مایی و هم کوه گران ما.
بلندی هر قله نشانی از عظمت تو و عمق هر گرداب آیتی از کمال توست.
سخن تو خود شراب مستی‌بخش خردمندان جهان است.
حافظا!
دیگر شراب انگور می‌خواهی چه کنی؟
فردریک نیچه متفکر اواخر قرن ۱۹ آلمان است.
بر اساس جدیدترین مطالعات پژوهشگران هلندی، گرده گیاهان می‌تواند به اندازه آلودگی هوا برای افراد مبتلا به مشکلات تنفسی یا بیماریهای قلبی عروقی مهلک باشد.
گرده گیاهان سبب می‌شود تا میزان بروز این بیماریها در روزهای آلوده تا ۱۰ درصد افزایش یابد.
بنا بر این گزارش، دانشمندان آمار مرگ و میر در هلند را بین سالهای ۱۹۸۶ تا ۱۹۹۴ با میزان روزانه آلودگی هوا و میزان گرده گیاهان مقایسه کردند.
این محققان در یافتند هر قدر میزان گرده گیاهان بالاتر باشد، میزان مرگ و میر ناشی از بیماریهای مزمن ریوی، بیماریهای قلبی و عفونت حاد ریوی بیشتر است.
این گروه اعلام کرد: گرده گیاهان یک عامل تحریک‌کننده شناخته‌شده بروز آلرژیها بخصوص تب یونجه و آسم است.
دانشمندان می‌گویند: به هر حال مرگ و میر مرتبط با این عوارض بسیار نادر است.
پژوهشگران حدس می‌زنند که گرده گیاهان به همان روش ذرات خروجی از اگزوز اتومبیل‌ها یا آلاینده‌های صنعتی عمل می‌کنند.
ذرات کوچک گرده گیاهان سبب می‌شود ریه و مسیرهای هوایی باریک‌تر در معرض التهاب قرار گرفته و این امر سبب مرگ و میر در بین بیماران شود.
در پنجم فوریه ۱۹۷۳ در دادگاه مطبوعات یک کشور آسیای جنوب شرقی، محاکمهٔ چون سانگ‌سونگ پا مدیر مسئول روزنامهٔ کهکشان برگزار شد.
در این دادگاه هفتاد شاکی شکایت خود را علیه وی و روزنامه‌اش بیان کردند.
آنچه می‌خوانید خلاصه‌ای است از برگزاری این دادگاه: قاضی امروز به شکایات علیه مدیر مسئول فرزانه و بزرگوار رسیدگی می‌کنیم، از شاکیان می‌خواهم که خیلی سریع بیایند بگویند و بروند بنشینند.
قاضی خطاب به متهم راستی، رفع کسالت شد؟
شنیدم کمردرد داشتید.
بله، به لطف شما و دعای دوستان بهترم.
دیروز هم رفتیم عکسبرداری، فعلاً با مسکن و استراحت و این‌ها می‌سازیم، چه کار می‌شود کرد؟
قاضی آقازاده چه طوره؟
دورش بگردم.
هنوز شیرین‌زبانی می‌کنه؟
قاضی ختم جلسهٔ دادگاه اعلام می‌شود.
متهم تشریف ببرند به کارشان برسند.
حکم بعداً به شکات ابلاغ خواهد شد!
هفته بیست و پنجم رقابتهای فوتبال دسته اول جام آزادگان عصر روز جمعه با برگزاری پنج دیدار در تهران و سایر شهرستانها ادامه یافت.
در این دیدارها تیم‌های سایپا و پیروزی تهران، ذوب‌آهن اصفهان، فولاد خوزستان و تراکتورسازی تبریز حریفان خود را شکست دادند.
تیم پیروزی که به دنبال کسب نتیجه مساوی استقلال و فجر سپاسی، قهرمانیش مسجل شده بود عصر روز جمعه به مصاف پاس رفت و موفق شد حریف خود را با یک گل شکست دهد و جمع اندوخته‌های خود را به ۲۵ امتیاز برساند.
در دقیقه ۶۴ پاس عالی حمید استیلی هافبک باتجربه پیروزی به بهنام سراج رسید تا مهاجم این تیم توپ را از زیر دستان رضا حاج اسبویی دروازه‌بان پاس به تور بچسباند.
در دقیقه ۸۹ تیم پاس صاحب یک ضربه پنالتی شد که حسین خطیبی توپ را به خارج زد تا بهترین فرصت این تیم از دست برود.
همچنین تیم‌های ابومسلم مشهد و صنعت‌نفت آبادان با شکست مقابل حریفان خود در آستانه سقوط به دسته دوم قرار گرفتند.
هفته پایانی رقابت‌های فوتبال دسته دوم باشگاههای کشور، جام آزادگان عصر روز پنجشنبه دنبال شد.
در پایان این رقابتها تیم‌های برق شیراز و استقلال رشت به ترتیب با کسب ۷۱ و ۶۱ امتیاز در رده‌های اول و دوم جدول رده‌بندی قرار گرفته و جواز صعود به دسته اول رقابتهای قهرمانی باشگاههای ایران را به دست آوردند.
اعضای تیم فوتبال پیروزی که به مقام قهرمانی زودرس رقابتهای دسته اول جام آزادگان رسیده‌اند، عصر روز جمعه پس از دیدار با پاس دور افتخار زدند.
تیم پیروزی که به دنبال نتیجه مساوی روز گذشته استقلال تهران و فجر سپاسی شیراز، قهرمانیش مسجل شده بود امروز موفق شد با یک گل از سد پاس تهران بگذرد تا ۳۵ امتیازی شود و بدون شکست به پیش برود.
تنها گل تیم پیروزی به وسیله بهنام سراج در دقیقه ۶۴ به ثمر رسید.
بازیکنان تیم پیروزی پس از این دیدار در حالی که علی پروین سرمربی خود را بر روی دوش خود قرار داده بودند، دور افتخار زدند، و جشن قهرمانی بر پا کردند.
یک پزشک متخصص انگلیسی که چند سال قبل برای نخستین بار اندیشه معالجه بیماران روانی به وسیله شعر را مورد پرسش قرار داد، اینک در نظر دارد بزرگترین آزمایش را در این زمینه انجام دهد.
به نوشته روزنامه تایمز چاپ لندن، دکتر رابین فیلیپ از بیمارستان سلطنتی بریستول در سال ۱۹۹۶ میلادی، نامه‌ای به یکی از نشریات معتبر پزشکی نوشت و از خوانندگان این نشریه سؤال کرد که آیا خواندن یا نوشتن شعر بر روحیه آنان تأثیر داشته است یا خیر؟
در پاسخ‌هایی که برای این پزشک متخصص ارسال شد، بر این نکته تأکید شده است که بهره‌گیری از شعرهای پرمحتوا، تأثیر زیادی بر روحیه بیماران داشته و شماری از آنان را از مصرف داروهای مسکن و ضد افسردگی بی‌نیاز کرده است.
روزنامهٔ تایمز در ادامه خبر خود خاطرنشان ساخته است که محققان دیگری نیز در انگلیس به بررسی اثرات مثبت ادبیات و از جمله آنچه که شیوه نگارش خلاق نامیده می‌شود، پرداخته و در همه این موارد با نتایج مثبت مواجه شده‌اند.
در شیوه نگارش خلاق، شخص همه آنچه را که در ذهن و ضمیرش می‌گذرد و مسایل و مشکلاتی که سبب ناراحتیش را فراهم آورده، به گونه‌ای خیال‌پردازانه به رشته تحریر در می‌آورد.
مردم به دنبال رفع شکاف طبقاتی و نزدیک کردن فاصله‌ها بودند.
ما مثل کمونیستها ادعا نمی‌کردیم که همه بیایند نان‌خور دولت بشوند و ما به همه حقوق مساوی بدهیم؛ نه، اما شکاف طبقاتی به این صورت و با این عمق، برای مردم و انقلابیون مسلمان و برای رهبر آن‌ها قابل قبول نبود.
رژیم طاغوت و رژیمهای قبل از آن در ایران، مردمی نبودند؛ مردم هیچکاره بودند.
یک نفر به کمک انگلیسها آمده بود در تهران کودتا کرده بود و خودش را پادشاه نامیده بود؛ بعد هم که خواست از ایران برود یعنی خواستند او را ببرند؛ چون پیر شده بود و به دردشان نمی‌خورد پسرش را جانشین خودش کرد!
آخر این پسر کیست و چیست؟!
پس مردم چکاره‌اند و رأى آن‌ها چیست؟!
این‌ها اصلاً مطرح نبود.
قبل از آن‌ها هم قاجاریه بودند؛ یک فاسد می‌مرد، یک فاسد دیگر به جای خودش می‌گذاشت؛ مردم در اداره و تعیین حکومت، هیچکارهٔ محض!
مردم این را نمی‌پسندیدند.
مردم می‌خواستند که حکومت متعلق به آن‌ها باشد؛ برخاستهٔ از آن‌ها باشد؛ رأى آن‌ها در آن اثر داشته باشد.
ارزش بعدی، دینداری است؛ مردم می‌خواستند متدین باشند.
آن رژیم گذشته در همه جا در محیط جامعه، در سربازخانه، در دانشگاه، در مدرسه سعی می‌کرد مردم را به بی‌دینی سوق دهد؛ اما مردم نمی‌خواستند؛ مردم متدین بودند؛ مردم نشان دادند که ایمان و اعتقاد به اسلام، تا اعماق جان آن‌ها نفوذ دارد.
ارزش دیگر، دوری از اسراف و تجمل در سطح زمامداران است.
البته تجمل و اسراف در همه جا بد است؛ اما آن چیزی که مردم را وادار می‌کرد که نسبت به این قضیه حساسیت نشان بدهند، رفتارهای مسرفانه و متجملانه و ولخرجیها با مال مردم در سطح حکومت بود؛ این از آن چیزهایی بود که مردم نمی‌خواستند.
نظام اسلامی بر اساس این ارزش به وجود آمد که چنین چیزی نباشد.
ارزش دیگر، سلامت دینی و اخلاقی زمامداران است.
مردم می‌خواستند که آن کسانی که در رئوس جامعه‌اند، متدین باشند؛ فاسد نباشند؛ اخلاقشان فاسد نباشد؛ رفتارشان فاسد نباشد؛ خودشان فاسد نباشند؛ دوروبریهاشان فاسد نباشند؛ که آن روز بودند!
رواج اخلاق فاضله، یکی دیگر از ارزشها بود.
مردم مایل بودند که اخلاق نیک و خلقیات اسلامی پسندیده در بین آن‌ها شیوع پیدا کند؛ برادری، محبت، همکاری، صبر، اغماض، بخشش، دستگیری از ضعفا و کمک به ضعفا و گفتن حق بین آن‌ها رایج بشود.
آزادی فکر و بیان هم یکی از ارزشهای انقلاب بود.
مردم می‌خواستند آزادانه فکر کنند.
آن روز، آزادی فکر و آزادی بیان و آزادی تصمیم‌گیری هم نبود؛ مردم این را نمی‌خواستند؛ می‌خواستند این آزادیها باشد.
یکی دیگر از ارزشها، استقلال سیاسی و اقتصادی و فرهنگی است.
مردم می‌خواستند که این کشور از لحاظ سیاسی، محکوم فلان رژیم اروپایی یا امریکا نباشد؛ از لحاظ اقتصادی، اقتصاد او وابستهٔ به کمپانیهای جهانی نباشد که هر کاری می‌خواهند، با این کشور بکنند؛ از لحاظ فرهنگی، با فرهنگ عمیق و غنی‌یی که دارد، کورکورانه تابع و دنباله‌رو فرهنگ بیگانه نباشد.
ابزار تحقق این خواسته‌ها چه بود؟
روح ایمان و جهاد و فداکاری و ایثار همین مردم مؤمن بود.
آن چیزی که توانست این بنای رفیع و این بنای اسلامی را بعد از قرن‌ها در این مملکت بر سر پا بیاورد، چه بود؟
او عبارت بود از این که ارزشهایی از این قبیل که عرض کردیم پایهٔ بنای نظام جدید باشد و زندگی نوینی در این منطقهٔ از عالم بر اساس این ارزشها به وجود بیاید.
برای این‌ها مردم فداکاری کردند و جان خود و فرزندانشان را در معرض جهاد فی‌سبیل‌الله و شهادت قرار دادند و بسیاری هم شهید شدند.
مردم می‌دانستند چه می‌خواهند؛ مردم دنبال این چیزها بودند.
من بعداً عرض خواهم کرد که همهٔ این ارزشها در جامعه قابل تحقق است و آنچه به وسیلهٔ نظام اسلامی به وجود آمد، آن مقداری بود که هیچ کس گمان آن را هم نداشت و تصور آن را هم نمی‌کرد.
البته ما امروز چون خودمان را با وضعیت مطلوب مقایسه می‌کنیم، خیلی عقبیم؛ اما اگر با آن وضعیتی که در آن روز بود، با آن وضعیتی که در جاهای دیگر بود، مقایسه کنیم، آن وقت می‌بینیم که این نظام خیلی با توفیق توانست در این میدان حرکت بکند و این انقلاب حقیقتاً کارآیی نشان داد و مردم همین را می‌خواستند؛ آن وقت بروند بنشینند بگویند که مردم نمی‌دانستند چه می‌خواهند!
نخیر، مردم می‌دانستند؛ مردم اسلام را می‌خواستند.
چه طور نمی‌دانستند چه می‌خواهند؟!
مردم اگر نمی‌دانستند، چگونه هشت سال جنگ تحمیلی را با فداکاریهای خودشان پیش بردند؟!
چیزی را که نمی‌دانند، چه طور برایش فداکاری می‌کنند؟!
مردم خوب می‌دانستند چه می‌خواهند؛ الان هم خوب می‌دانند چه می‌خواهند.
این ارزشهایی که در جامعه هست و پایهٔ نظام اسلامی است، باید اولاً یکجا پذیرفته شود؛ اگر بعضی از این‌ها را قبول داشته باشیم، بعضی‌ها را قبول نداشته باشیم، کار ناقص است؛ اگر به بعضی اهمیت بدهیم، به بعضی اهمیت ندهیم، مقصود حاصل نخواهد شد؛ ثانیاً خود انقلاب، حرکت و تحول و رفتن به جلوست؛ بر پایهٔ این ارزشها جامعه باید حرکت کند، تحول پیدا کند و به جلو برود؛ باید روز به روز روشهای غلط را اصلاح کند و یک قدم جدید بردارد تا بتواند به نتیجه برسد.
عزیزان من!
انقلاب یک امر دفعی نیست؛ یک امر تدریجی است.
یک مرحلهٔ انقلاب که تغییر نظام سیاسی است، دفعی است؛ اما در طول زمان، انقلاب باید تحقق پیدا کند؛ این تحقق چگونه است؟
این تحقق به آن است که آن بخشهایی که عقب مانده و تحول پیدا نکرده است، تحول پیدا کند و روزبه‌روز راههای جدید، کارهای جدید، فکرهای جدید، روشهای جدید، در چارچوب و بر پایهٔ آن ارزشها در جامعه به وجود بیاید و پیش برود، تا آن ملت بتوانند با نشاط و با قدرت به سمت هدفِ خودشان حرکت کنند.
برگشت، غلط است؛ عقب‌گرد، خسارت است؛ اما ایستادن هم غلط است؛ باید حرکت کنند و به جلو بروند.
حالا این پیشرفت‌ها در کجاست؟
این تحولی که می‌گوییم باید به وجود بیاید، این حرکت به جلو در کجاست؟
قوانین، تحول پیدا می‌کند و باید روزبه‌روز بهتر و کاملتر بشود.
در فرهنگ و در اخلاق عمومی مردم، روز به روز بایستی تحول بشود و پیشرفت حاصل گردد.
در نظام علمی و آموزشی کشور، در فعالیتهای اقتصادی، در هنر، در امور حکومت و ادارهٔ کشور، حتی در حوزه‌های علمیه، بایستی انسانهای با‌فکر و شجاع و روشن‌بین، روزبه‌روز روشهای جدید، کارهای جدید، فکرهای جدید و آرمانهای جدید را دنبال کنند.
اساس، همان ارزشهاست.
در چارچوب همان ارزشها پیش بروند و تحولات را به وجود بیاورند؛ آن وقت انقلاب، یک انقلاب کامل و روز به روز می‌شود و تمام‌شدنی هم نیست.
این تکامل، تمام‌شدنی هم نیست؛ یعنی هر ده سال، بیست سال یک بار، اگر انسان به کشور نگاه کند، خواهد دید که در بخشهای مختلف، پیشرفت و ترقی ایجاد شده است.
پس، سه عنصر در این جا لازم شد.
من دلم می‌خواهد که جوانان بیشتر به این نکات توجه کنند؛ و بخصوص عناصری که در زمینهٔ فعالیتهای سیاسی تأثیرگذار هستند، درست توجه کنند.
سه عنصر در این جا اساسی است: یکی این که ارزشهایی که انقلاب بر اساس آن‌ها پدید آمده است، مورد توجه باشد و بشدت از آن‌ها حراست بشود.
دوم این که این ارزشها را با هم ببینند؛ این طور نباشد که یکی به استقلال سیاسی و فرهنگی و اقتصادی توجه بکند، اما به دینداری توجه نکند؛ یا به دینداری توجه بکند، اما به آزادی فکر توجه نکند؛ یا به آزادی فکر و بیان توجه بکند، به حفظ دین و ایمان مردم توجه نکند؛ اگر این طور باشد، کار ناقص انجام می‌گیرد؛ باید به همهٔ مجموعهٔ ارزشها توجه شود.
بالاتر از همه، دستگاههای حکومتی هستند که باید به تمام این ارزشها توجه کنند و همهٔ آن‌ها را مورد حفاظت و حراست قرار بدهند.
عنصر سوم، حرکت به جلوست.
رکود و سکون و سکوت موجب می‌شود که جمود و تحجر و کهنگی به وجود بیاید و ارزشها کارآیی خودش را از دست بدهد.
کهنگی، دنباله‌اش ویرانی است.
اگر بخواهند کهنگی به وجود نیاید، باید پیشرفت و حرکت به جلو باشد.
این حرکت به جلو، همانی است که من در روز تاسوعا از آن به اصلاحات انقلابی تعبیر کردم.
اگر اصلاحات، پیشرفت و نوآوری بر اساس ارزشهای انقلاب نباشد، جامعه دچار ناکامی خواهد شد.
این، آن اصول اساسی است.
به ارزشها توجه کنیم؛ در ارزشها تبعیض قائل نشویم، در چارچوب ارزشها تحول و حرکت به جلو را با جدیت تمام دنبال کنیم.
البته به طور طبیعی در جامعه کسانی هستند که به بعضی از این سه رکن توجه می‌کنند، اما به بعضی دیگر توجه نمی‌کنند.
بعضی‌ها هستند به ارزشها توجه می‌کنند، اما به پیشرفت و تحول توجه پیدا نمی‌کنند؛ بعضی هم بعکس، به تحول و پیشرفت توجه پیدا می‌کنند از تغییر و نوآوری صحبت می‌کنند اما به رعایت ارزشها توجه لازم را نمی‌کنند؛ نه این که قبول ندارند قبول هم دارند اما مسئلهٔ اولشان، مسئلهٔ ارزشها نمی‌شود؛ مسئلهٔ پیشرفت و تغییر و تحول می‌شود.
در زمینهٔ ارزشها، یکی به مسئلهٔ تدین و ایمان مردم بیشتر توجه پیدا می‌کند؛ یکی به مسئلهٔ استقلال کشور از کمند تصرف قدرتها بیشتر توجه می‌کند؛ یکی به مسئلهٔ آزادی توجه بیشتری پیدا می‌کند؛ یکی به مسئلهٔ اخلاق توجه بیشتری پیدا می‌کند.
البته این چیز طبیعی است؛ اشکالی هم ندارد؛ بهترش این است که همه به همه اجزا توجه کنند؛ اما اگر یک عده به یک بخش توجه پیدا کردند، یک عده به یک بخش دیگر توجه پیدا کردند؛ خیلی خوب، این‌ها می‌توانند مکمل هم باشند.
آن کسانی که در جامعه به ارزشها اهمیت می‌دهند، این‌ها مکمل آن کسانی هستند که به تحول و پیشرفت اهمیت می‌دهند.
آن کسانی که به تحول و پیشرفت اهمیت می‌دهند، مکمل آن کسانی بشوند که به ارزشها توجه پیدا می‌کنند.
البته اختلاف به وجود می‌آید، اما این اختلاف مهم نیست.
ممکن است آن کسانی که به ارزشها بیشتر توجه دارند، به آن کسانی که به تحول بیشتر توجه دارند، بتازند که شما به ارزشها بی‌اعتنایی و بی‌احترامی می‌کنید؛ یا آن کسانی که به تحول اهمیت بیشتری می‌دهند، به آن کسانی که به تحول کمتر توجه می‌کنند، ولی به ارزشها توجه بیشتری می‌کنند، بگویند شما به پیشرفت و ترقی و به جلو رفتن اعتنایی ندارید؛ ایستایی را ترویج می‌کنید.
این‌ها در جامعه هست و یا ممکن است پیش بیاید؛ اما اشکالی ندارد و مهم نیست؛ باید همدیگر را تحمل و قبول کنند.
وقتی که اساس را که ارزشها و حرکت در چارچوب این ارزشهاست همه به طور کلی قبول دارند، این که حالا یک عده کمتر به یک بخش توجه می‌کنند و بیشتر به بخش دیگر توجه می‌کنند، خیلی اهمیتی پیدا نمی‌کند؛ دعوا نباید بشود.
مرزی که بین این‌ها وجود دارد، یک مرز واقعی و یک مرز تعیین‌کننده نیست؛ می‌توانند با هم یک وحدت عمومی را تشکیل بدهند؛ هویت کلی جامعهٔ اسلامی و انقلابی را تشکیل بدهند؛ در واقع مثل دو جناح عمل کنند، دو جناح، یعنی دو بال یک پرنده.
اگر هر دو بال یک پرنده خوب حرکت بکند، این پرنده بالا و پیش خواهد رفت.
البته آن چیزی که می‌تواند همهٔ این ارزشها را مورد نظر قرار بدهد و در همهٔ زمینه‌ها پیشرفت را شامل حال همهٔ آن‌ها بکند، چیزی است که در قانون اساسی و در فقه ما پیش‌بینی شده است؛ و آن این است که یک فقیه عادلِ زمان‌شناسی در جامعه حضور داشته باشد که بتواند انگشت اشاره و هدایت او کارها را پیش ببرد.
چرا فقیه باشد؟
برای این که ارزشهای دین و ارزشهای اسلامی را بشناسد.
بعضی ممکن است آدمهای خوبی باشند، اما با دین آشنا نباشند و نتوانند آنچه را که مفاد قرآن و سنت و حدیث و مفاهیم دینی است، درست درک کنند؛ ممکن است اشتباه کنند و غرضی هم نداشته باشند.
پس، باید فقیه باشد.
چرا باید عادل باشد؟
برای این که اگر او از وظیفه تخلف بکند، ضمانت اجرا از دست خواهد رفت.
او اگر به فکر خودش باشد، به فکر دنیای خودش باشد، به فکر کامجویی خودش باشد، به فکر قدرت‌طلبی باشد، به فکر حفظ مسند باشد، آن وقت آن ضمانت لازم برای سلامت این نظام باقی نخواهد ماند.
لذا اگر از عدالت افتاد، بدون این که لازم باشد کسی او را عزل کند، خودش معزول است.
چرا زمان‌شناس باشد؟
برای این که اگر زمان‌شناس نباشد و دنیا را نشناسد، فریب خواهد خورد.
باید زمان‌شناس باشد، تا دشمن را بشناسد، تا حیله‌ها و ترفندها را بشناسد، تا بتواند در مقابل ترفندها آنچه را که لازمهٔ وظیفه و مسئولیت اوست، آن را تدارک ببیند و انجام بدهد.
این ساز و کارهای لازم، در قانون اساسی پیش‌بینی شده است؛ این آن چیزی است که مطلوب است.
البته امروز در نظام اجتماعی ما، آن جناحهایی که من عرض کردم که بعضی بیشتر به ارزشها توجه می‌کنند، بعضی به تحول و پیشرفت توجه می‌کنند همدیگر را کمتر تحمل می‌کنند!
اگر همدیگر را بیشتر از آنچه که امروز تحمل می‌کنند، تحمل کنند، وجود دو جناح نه فقط مضر نیست، بلکه مفید هم هست؛ می‌توانند به هم کمک کنند و مکمل یکدیگر باشند.
مطلوب این است که همه به همهٔ اجزای لازم توجه داشته باشند و عمل کنند؛ اما حالا اگر هم نشد و عده‌یی به این بخش، عده‌یی هم به آن بخش توجه کردند، ولی با یکدیگر دشمنی نکنند.
خطرهایی در این جا وجود دارد، مهم این است که به خطرها توجه بشود.
هر دو طرف باید مواظب باشند؛ مبادا آن گروه اول دچار جمود و تحجر بشوند، مبادا گروه دوم دچار انحراف و زمینه‌سازی برای دشمن و مخالفان اساس ارزشها بشوند.
اگر دو گروه این توجه را داشته باشند، آن وقت جامعه می‌تواند جامعه‌یی باشد که با همان وحدتی که مورد نظر و لازم است، زندگی خودش را به سمت تکامل و تعالی‌یی که اسلام برای او در نظر گرفته، پیش ببرد.
پس یک خطر، عبارت شد از این که دو جناح و دو طرف، خودشان غفلت کنند و دچار خطر بشوند؛ اما خطر بزرگتر از این هم وجود دارد؛ آن چیست؟
آن خطرِ نفوذ است؛ از هر دو طرف ممکن است افرادی نفوذ کنند.
گاهی یک دشمن از هر دو طرف نفوذ می‌کند: از آن طرف به عنوان ارزش‌گرایی می‌آید و با هر گونه تحولی مخالفت می‌کند؛ حتی با راههای رفته هم مخالفت می‌کند و می‌خواهد حرکت انقلابی را برگرداند.
این‌ها به نام تحول، به نام تغییر، به نام پیشرفت، به نام اصلاح، بیایند وارد میدان بشوند و میدان‌داری بکنند.
این‌ها ممکن است در بدنهٔ اقتصادی جامعه نفوذ کنند.
اگر این گونه آدمهای بیگانه و غریبه در بدنهٔ اقتصادی جامعه نفوذ کنند، البته خطرناک است؛ چون اقتصاد و مال و ثروت در جامعه مهم است؛ باید دست انسانهای امین باشد؛ اما از آن خطرناکتر این است که بیایند در مراکز فرهنگی نفوذ کنند؛ ذهن مردم، ایمان مردم، باورهای مردم، خط سیر صحیح مردم را قبضه کنند و در اختیار بگیرند؛ همان چیزی اتفاق بیفتد که در صحنهٔ مطبوعات و صدا و سیمای دنیای غرب دارد اتفاق می‌افتد؛ یعنی سرمایه‌سالاری.
همچنان که رادیوها و تلویزیونهای بین‌المللی امپراتوری خبری دنیا در دست سرمایه‌دارهاست، این‌ها به داخل کشور ما بیایند و مراکز فرهنگی را هم تصرف کنند و از طریق فرهنگی بخواهند اثر بگذارند؛ این همان چیزی است که بنده چند سال قبل از این، نشانه‌های آن را در گوشه و کنار مشاهده کردم و تهاجم فرهنگی را گفتم؛ بعضی پذیرفتند، بعضی هم اصلش را انکار کردند و گفتند اصلاً تهاجم فرهنگی وجود ندارد!
اگر کسانی بیایند با عدم اعتقاد به اساس ارزشها، دم از تحول بزنند؛ معلوم است که تحول مورد نظر آن‌ها چیست!
تحول مورد نظر آن‌ها، یعنی تحول نظام اسلامی به نظام غیر اسلامی!
اتفاقاً ما بعضی از این‌ها را هم می‌شناسیم.
حالا بعضی که از تفاله‌ها و پس‌مانده‌های رژیم گذشته‌اند که در آن رژیم خوردند و چریدند و گوشت حرام بالا آوردند؛ بعد هم توانستند خودشان را در لابلای جماعت مردم جا بزنند و حالا بتوانند نفسی تازه کنند و سر بلند کنند و ادعای آزادی و مردم‌سالاری و دمکراسی بکنند؛ همان کسانی که عملهٔ ظلم و جور دستگاهی بودند که بیش از پنجاه سال بر این مملکت حکومت کردند و یک ذره مردم‌سالاری در آن پنجاه سال نبود؛ حالا همین کسانی که با همه وجود برای آن رژیم کار کردند، بیایند شعار اصلاحات بدهند!
این اصلاحات معنایش چیست؟!
این اصلاحات، یعنی همان اصلاحات امریکایی!
یعنی حالا که شما ملت ایران دست امریکا را قطع کردید، بیایید برگردید و روشتان را اصلاح کنید؛ اجازه بدهید اربابان امریکایی به داخل تشریف بیاورند و باز هم زمام اقتصاد و فرهنگ و ادارهٔ امور کشور را به دست بگیرند!
یک عده هم کسانی هستند که مال آن رژیم نیستند؛ اما از اول انقلاب، بلکه بعضی پیش از انقلاب، نشان دادند که به ادارهٔ کشور برطبق احکام اسلام از بن دندان عقیده‌یی ندارند؛ آن‌ها اسم اسلام را می‌خواهند و اسم اسلام را دوست می‌دارند؛ دشمن اسلام به آن معنا هم نیستند؛ اما مطلقاً اعتقادی به فقه اسلامی، به احکام اسلامی و به حاکمیت اسلامی ندارند؛ معتقد به همان روشهای فردی‌اند.
اوایل انقلاب هم یک عده از همینها توانستند امور را قبضه کنند و در دست بگیرند.
اگر امام به داد این انقلاب نمی‌رسید، همین آقایان، خشک‌خشک انقلاب و کشور را به دامن امریکا برمی‌گرداندند!
این‌ها هم دم از اصلاح می‌زنند؛ گاهی دم از اسلام هم می‌زنند؛ اما در کنار کسانی قرار می‌گیرند که صریحاً علیه اسلام دارند شعار می‌دهند و با آن‌ها اظهار همبستگی می‌کنند!
گاهی دم از اسلام می‌زنند، اما در کنار کسانی قرار می‌گیرند که شعار ضدیت با حکومت اسلامی، شعار سکولاریزم و حکومت منهای دین و حکومت غیردینی و حکومت ضد دینی و لاییسم را می‌دهند!
پیداست که این‌ها نفوذیند؛ این‌ها جزو آن دسته‌یی نیستند که ارزشها را قبول دارند و معتقد به تحولند؛ نه، این‌ها نفوذیند؛ این‌ها بیگانه و غریبه‌اند.
بنده چند ماه قبل از این در همین منبر نماز جمعه بحث خودی و غیرخودی را مطرح کردم؛ اما فریاد بعضی‌ها بلند شد که چرا می‌گویید خودی و غیرخودی!
بله، این‌ها غیرخودی‌اند؛ این‌ها انقلاب و اسلام و ارزشها را قبول ندارند؛ جناحهای خودی باید حواسشان را جمع کنند.
بنده تا مسئولیت دارم و تا نفس می‌کشم، اجازه نخواهم داد که این‌ها با مصالح این کشور بازی کنند.
بنده کسی نیستم؛ این را هم بدانند؛ من هم که نباشم، هرکس دیگری در این مقام و مسئولیت باشد، همین طور است؛ غیر از این امکان ندارد.
آن دست ملکوتی و الهی که اصل ولایت فقیه را در قانون اساسی گذاشت، او فهمید چه کار می‌کند.
زیدی با این نام، این مسئولیت را به عهده گرفته است؛ البته با او دشمنند، اما می‌دانند که مسئله با او تمام نمی‌شود؛ او هم نباشد، یکی دیگر باشد، باز هم قضیه همین است؛ لذا با اصلش مخالفند.
بدانند تا وقتی که این اصل نورانی در قانون اساسی هست و این ملت از بن دندان به اسلام عقیده دارند، توطئه‌های این‌ها ممکن است برای مردم دردسر درست کند؛ اما نخواهد توانست این بنای مستحکم را متزلزل کند.
حرف من خطاب به جناحها این است: برادران عزیز!
خویشاوندان!
بیایید مرزهای جدید و نویی را تعریف کنید.
نظام اسلامی به ایمان این خیل عظیم مردم متکی است.
ممکن است از لحاظ سیاسی، یک عده از مردم به یک جناح، یک عده هم به یک جناح دیگر معتقد باشند اما به اسلام معتقدند.
خیال نکنند آن روزی که آن جناح در انتخابات برنده می‌شود، یک طور است؛ آن روزی که آن جناحِ دیگر برنده می‌شود، طور دیگری است؛ نه، این‌ها مذاقها و مسلکهای سیاسی و تشخیصهای سیاسی است.
اعتقاد به اسلام متعلق به این مردم است.
مردم آن کسی را انتخاب می‌کنند، آن کسی را به آن مرکز قدرت چه مجلس، چه ریاست‌جمهوری، چه جاهای دیگر؛ هر جا که جای انتخاب است می‌فرستند که معتقدند بر اساس ارزشهای اسلامی می‌خواهد این مملکت را از فقر و تبعیض و بی‌عدالتی و بقیهٔ ضعف‌هایی که دارد، نجات بدهد.
مردم دنبال اسلامند.
این دو جناحی که در داخل نظام قرار دارند، مرزهای جدیدی را تعریف کنند.
اولاً مرز بین خودشان را کمرنگ کنند و قدری بیشتر با هم گرم بگیرند؛ ثانیاً مرزشان را با آن بیگانه‌ها آشکارتر و واضحتر کنند.
ببینید، بحث این که حکومت و دولت با مخالفان نظام چگونه رفتار می‌کند، یک بحث است؛ اما این بحث که فلان جناح سیاسی داخل نظام، مواضع خود را در مقابل مخالف چگونه تعریف می‌کند، یک حرف دیگر است.
ما به عنوان حکومت، این مخالفی که در داخل جامعه وجود دارد ولو مخالف نظام هم است تا وقتی که توطئه و معارضه نکرده است، جان و مال و عِرض و ناموس و حیثیت او امانت است؛ ما باید از او دفاع کنیم و می‌کنیم.
اگر دزدی در خیابان رفت و دزدی کرد، ما نمی‌پرسیم که خانهٔ موافق نظام را دزدی کرده است یا خانهٔ مخالف نظام را؛ از هرکس دزدی کرده باشد، مجازاتش می‌کنیم.
آن کسی که به طور غیرقانونی قتل نفس بکند، ما نمی‌گوییم چه کسی را کشته است؛ اگر غیرقانونی کشته باشد، باید مجازات بشود؛ فرقی نمی‌کند.
این یک حرف است؛ اما رفتار جناحهای سیاسی، غیر از رفتار حکومت است؛ جناحهای سیاسی باید موضعشان را مشخص کنند؛ باید صریحاً نسبت به آن کسی که با اسلام مخالف است، با انقلاب مخالف است، با راه امام مخالف است، با اساس اسلامی برای این نظام مخالف است، موضع و مرزهاشان را روشن کنند؛ همین طور در مقابل کسانی هم که علی‌الظاهر متدینند، اما به تحول انقلاب و به اصل انقلاب هیچ اعتقادی ندارند متحجران و جامدان باید مرزهاشان را مشخص کنند.
نمی‌گوییم جنگ و دعوا و مبارزه کنند؛ اما موضع خود را مشخص کنند؛ این حرف ما به جناحهای سیاسی است.
البته آحاد مردم مواضعشان روشن است.
خطاب من، خطاب به آحاد مردم نیست؛ آحاد مردم می‌دانند.
من آن روز هم عرض کردم که واقعاً هیچ شکوه‌یی از این ملت عظیم و شجاع و مؤمن و سلحشور و انقلابی و باوفا و پرگذشت و صمیمی نیست؛ آنچه که توقع هست، از این اثرگذاران سیاسی است؛ از کسانی است که می‌نویسند؛ از کسانی است که می‌گویند؛ نباید بگذارند که آنچه دشمن می‌خواهد، انجام بگیرد.
امروز اساس حرکت دشمن علیه این نظام، یک حرکتِ باز‌هم فرهنگی و روانی است؛ می‌خواهند مردم را به آیندهٔ این کشور بدبین و ناامید کنند؛ می‌خواهند مردم را به انقلاب بدبین کنند؛ می‌خواهند مردم را به دولتمردان بدبین کنند؛ می‌خواهند مردم را به مسئولان متدینی که در بخشهای مختلف هستند در قوهٔ مجریه، در قوهٔ قضاییه، در قوهٔ مقننه بدبین کنند؛ می‌خواهند بین مسئولان جدایی بیندازند و نقار ایجاد کنند؛ می‌خواهند تصویر تاریکی از آینده درست کنند.
آنچه که موجب شد من از مطبوعات گله و شکایت کنم، این است.
این هم از آن غلطهاست؛ نه، دولت کارایی دارد، امکانات دارد و می‌تواند کارهایی را بکند و مشغول هم هستند و به فضل پروردگار وظایف خودشان را انجام می‌دهند.
خواست دشمن همینهایی بود که عرض کردم؛ نبایستی هیچ کس به این کمک کند.
همهٔ کسانی که در صحنهٔ سیاسی کشور حضور دارند، به ارزشها و پایه‌های اساسی این انقلاب اعتماد کنند.
بدانید آن چیزی که می‌تواند این کشور را نجات بدهد، همان چیزهایی است که همه در اسلام مندرج است و اسلام است که می‌تواند.
خوشبختانه امروز مسئولان کشور انسانهای کارآمد و مؤمنی هستند.
در سال ۱۳۵۷ امام خمینی هم شخصیت ناشناخته‌ای برای مردم نبود و مردم حداقل پانزده سال بود که با او و راه و روش و اندیشه‌های او آشنا بودند.
آیا این زمینه‌های اعتقادی و تاریخی و سیاسی و اجتماعی کافی نبود که مردم بدانند و بفهمند که چه می‌خواهند؟
اگر موافقت مردم با امام خمینی و تبعیت آنان از وی، صرفاً به اعتبار جنبهٔ سلبی نهضت ایشان یعنی نفی حکومت شاه بود، چرا مردم به دنبال گروهها و گروهکهای سیاسی دیگری که آن‌ها هم همین حرف را می‌زدند نرفتند؟
مگر نه این بود شعار براندازی حکومت شاه، شعار بسیاری از سازمانهای چریکی و مبارزان مسلح مارکسیست و غیرمارکسیست بود و مگر نه این که حتی نیروهای ملی مذهبی و ملی‌گرایان هم در هفته‌ها و روزهای نزدیک به پیروزی انقلاب، دیگر شعار شاه باید سلطنت کند، نه حکومت را تکرار نمی‌کردند و آن‌ها هم زیر لب همراه با تودهٔ مردم مسلمان شعار مرگ بر شاه می‌دادند، پس چرا ملت ایران رهبری سران این سازمانها و گروهها و جبهه‌ها و نهضت‌ها را نپذیرفت و تنها به رهبری امام خمینی گردن نهاد؟
پاسخ روشن است.
علت این بود که امام خمینی تنها در پی نفی حکومت شاه نبود بلکه علاوه بر آن در صدد اثبات و تأسیس حکومت اسلامی نیز بود و مردم آن نفی و اثبات را مانند دو روی یک سکه با هم و یکجا می‌خواستند و به همین دلیل از میان همه حرکتهای سیاسی، به نهضت امام خمینی دل سپردند و قدم در راه او نهادند.
حتی تبلیغات رادیوهای بیگانه و تیترهای درشت مطبوعات داخلی پاییز ۵۷ هم نتوانست مسیر این انقلاب را از جاده اسلامی بودن منحرف کند و به سوی ملی‌گرایان بکشاند.
مقصودم تبلیغاتی است که می‌خواست به مردم القا کند، که راه‌پیمایی‌ها به دعوت گروههای سیاسی ملی‌گرای غیراسلامی و غیرمذهبی صورت گرفته است.
مردم هم دیروز و هم امروز فهمیده و دانسته‌اند که دین منحصر و محدود به احکام فردی و شخصی نیست، بلکه دین مجموعه‌ای سازگار از احکام فردی و اجتماعی است و اجرای احکام اجتماعی با حکومتی جدای از دین ممکن نخواهد بود.
مردم می‌خواستند دین و ارزشهای دینی علاوه بر شبستان مساجد در عرصه‌های آموزش و پرورش و هنر و اقتصاد و قضاوت و و فرهنگ نیز حضور و نفوذ داشته باشد و این همه مستلزم تأسیس یک حکومت دینی بود.
اصولاً درد اصلی مردم در انقلاب همین بود که دین را در این عرصه‌ها غائب می‌دیدند.
درست است که مقصود سخنران محترم از این عبارت که در انقلاب ۱۳۵۷ مردم ایران نشان دادند که چه نمی‌خواهند…
به اندازهٔ کافی روشن است، اما می‌توان با استناد و به همین عبارت هم گفت آری در انقلاب به قول شما ۱۳۵۷ مردم نشان دادند که حکومت سکولارولاییک نمی‌خواهند؛ دین جدای از سیاست و سیاست جدای از دین نمی‌خواهند.
مردم تجربهٔ جدایی دین از سیاست را در کشور همسایهٔ خود دیده بودند و نمی‌خواستند آن کشور را الگوی خود قرار دهند.
مردم تباهی و انحطاط اخلاقی جوامع را به علت بی‌اعتنائی حکومتها به ارزشها و احکام دینی دیده بودند و نمی‌خواستند آن تباهی و انحطاط را در جامعهٔ خود شاهد باشند.
پس این حرف که مردم نشان دادند که چه نمی‌خواهند، به یک معنی درست است، اما این معنا آن معنائی نیست که مورد نظر سخنران بوده است.
گیرم که هم صدا و سیما و هم آن روزنامه کار بدی کرده باشند، شما چرا در مقابل اصل مسئله سکوت کرده‌اید؟
در همان کتاب بیم موج می‌گوید ما با سه اسلام ارتجاعی، التقاطی و حقیقی روبرو هستیم.
کدام یک از این سه اسلام مبنای انقلاب ما بود و کدامیک از این سه می‌تواند نجات‌بخش و افتخارآفرین باشد؟
ما معتقدیم که مبنای انقلاب ما اسلام حقیقی است.
همان اسلامی که ریشه در وحی و دیدگاه‌های محکم توحیدی دارد.
حالا هم فقط با کفر و استکبار مقابل نیست، بلکه اسلام‌های انحرافی هم با آن معارضه می‌کنند.
۱ آیا نمی‌توانیم دو چشم سر و دل را باز کنیم و از کلام رهبر معظم انقلاب و گفته‌ها و نوشته‌ها و خواست رئیس‌جمهور مردمی، دو بال در یک جهت، در جهت حرکت سازنده برای انقلاب اسلامی داشته باشیم؟
اگر به گفته رهبری یکدیگر را تحمل کنیم، می‌توانیم چنین باشیم.
سخن دوم را به فردا وعده می‌دهم.
بانک ملی ۲۸۰۰ میلیارد ریال در صنایع کشور سرمایه‌گذاری کرد.
سازمان کنفرانس اسلامی در عرصه بین‌المللی اثرگذار شده است.
بزرگان حوزه علمیه باید از ورود به چالش‌های حزبی و جناحی پرهیز کنند.
برنامه ریزی برای جذب نیروهای جوان و خوش‌فکر حوزه ضروری است.
جامعه مدرسین در مسائل اساسی جامعه و نظام بویژه مسائل فرهنگی حضوری کارشناسانه و منطقی داشته باشند.
احتمال تغییر در نتایج انتخابات تهران وجود دارد.
حرکت اصلاح‌طلبی در ایران هرگز با سرکوب نظامی مواجه نخواهد شد.
تلاش می‌کنیم تعداد بیشتری مؤسسه غیردولتی هنرمندان و نویسندگان شکل بگیرد.
افزایش گرایش مردم به حوزه فرهنگی و رشد حساسیت آن‌ها به مسائل سیاسی از دستاوردهای اصلاح‌طلبان است.
سیا از انتشار یک گزارش ۲۰۰ صفحه‌ای مهم که نام برخی ایرانیان زنده در آن است خودداری می‌کند.
گزارش نیویورک تایمز در مورد برنامه‌ریزی سیا برای براندازی دولت دکتر محمد مصدق بخش کوچکی از حقایق را افشا کرد.
دادگاه سؤالات بسیاری نظیر متهمین جدید، انگیزه‌های خطرناک‌تر را همچنان بی‌پاسخ گذاشته است.
مجلس ششم کارگزاران ائتلاف نمی‌کنند.
دکتر عطاأالله مهاجرانی وزیر فرهنگ و ارشاد اسلامی و هیئت همراه روز یکشنبه با شیخ جابر الاحمد الجابر الصباح امیر کویت دیدار کردند.
وزیر ارشاد در این دیدار پیام شفاهی آقای خاتمی رئیس‌جمهور را در زمینه روابط دوستانه و توجه به گسترش روابط دو‌جانبه به اطلاع امیر کویت رساند.
در دیدار دکتر مهاجرانی با امیر کویت دکتر سعد بن طفله العجمی وزیر تبلیغات، دکتر رمیحی دبیرکل شورای ملی فرهنگ، ادب و هنر کویت و علی جنتی سفیر ایران نیز حضور داشتند.
صفر مراد نیازاف رئیس‌جمهوری ترکمنستان روز یکشنبه در یک نطق تلویزیونی اعلام کرد که دهم ژوئن ۱۲ خرداد ماه از جمهوری اسلامی ایران دیدن خواهد کرد.
به گزارش تلویزیون ترکمنستان، وی در جلسه‌ای گفت که عشق‌آباد قصد دارد برای سال آینده، صادرات گاز به ایران را به ۱۳ میلیارد متر مکعب افزایش دهد.
نیازاف اضافه کرد ما برای ملت ایران احترام قائلیم و طی هشت سال گذشته روابط خوبی با این کشور همسایه داشته‌ایم.
حضرت آیت‌الله خامنه‌ای رهبر انقلاب در دیدار با اعضا جامعه مدرسین حوزه علمیه قم، جامعه مدرسین را مجموعه‌ای ریشه‌دار و بسیار با‌ارزش خواندند و تأکید کردند: حوزه علمیه باید با تقویت هویت علمی و هویت اجتماعی خود، به عنوان یک مجموعه فعال، پرنشاط، به‌روز و پیشرو، فعالیتهای تأثیرگذار خود را افزایش و ارتقاء بخشد.
به گزارش خبرگزاری جمهوری اسلامی رهبر انقلاب با اشاره به ظرفیتهای عمیق حوزه علمیه قم برای پرورش فقها، فیلسوفان و متکلمان طراز اول و مسلط بر زمان، برنامه‌ریزی برای شناسایی و جذب نیروهای جوان، خوش‌فکر و معتقد حوزه علمیه را ضروری برشمردند و خاطرنشان کردند: این اقدام ضمن کمک به تأمین نیروهای مورد نیاز عرصه‌های گوناگون جامعه، استمرار هویت جمعی جامعه مدرسین را در پرتو تعامل صحیح مدرسین جوان و بانشاط با دیگر اعضاء فاضل و اندیشمند این نهاد، امکان‌پذیر می‌سازد.
ایشان، فلسفه حوزه علمیه را پاسخگوئی و تأمین نیازهای حقیقی مردم دانستند و با اشاره به هویت علمی حوزه افزودند: حوزه علمیه، محل پرورش و تربیت علما، مراجع و بزرگانی است که در همه عرصه‌های مورد نیاز جامعه و زمینه‌های گوناگون اداء تکلیف، آثار مبارک و تعیین‌کننده‌ای داشته و دارند.
حضرت آیت‌الله خامنه‌ای، با اشاره به حرکت عمیق حوزه‌های علمیه در طول تاریخ افزودند: از اهداف اساسی این حرکت، پاسخگویی به نیازهای زمان بوده است و امروز نیز باید با تکیه بر فقه مبسوط، مستدل و قوی برای مواجهه با مسایل روز و توجه کامل به رشته کلام به عنوان مبنای پاسخگویی به شبهات حرکت تاریخی حوزه ادامه یابد و تقویت شود.
رهبر انقلاب همچنین در تبیین اهمیت هویت و حیثیت اجتماعی حوزه علمیه قم، پیوند با مردم را رمز بقای معنوی و افزایش تأثیرگذاری حوزه برشمردند و افزودند: بزرگان حوزه علمیه و به طور مشخص جامعه مدرسین با لحاظ کردن مصالح و پرهیز از ورود به چالشهای حزبی و جناحی، باید در مسایل اساسی جامعه و نظام بویژه مسایل فرهنگی، حضوری کارشناسانه، مستدل، متین و منطقی داشته باشند.
رهبر انقلاب هم‌چنین در دیدار اعضاء شورای عالی حوزه علمیه قم، فعالیتهای ارزشمند شورایعالی را ناشی از نگرش تشکیلاتی به نیازهای حوزه دانستند و بر لزوم ارتقاء کیفی مجموعه مدیریتی حوزه تأکید کردند.
ایشان با اشاره به لزوم پرهیز شورایعالی حوزه علمیه قم از اهتمام به کارهای اجرایی خاطرنشان کردند: برنامه‌ریزی و طراحی چگونگی حضور مؤثر حوزه در مسایل روز از جمله وظایف شورایعالی حوزه علمیه است.
رهبر انقلاب همچنین هماهنگی میان مجموعه سیاستگذاری و مجموعه مدیریتی حوزه علمیه را ضروری خواندند و بر ارتباط منظم و مستمر شورایعالی با مراجع تأکید کردند.
شورای نگهبان دیروز اعلام کرد: نظر این شورا درباره نتیجه بازشماری آرای انتخابات تهران روز پنجشنبه ۲۹ اردیبهشت اعلام خواهد شد.
آیت الله جنتی دبیر شورای نگهبان در گفتگو با خبرنگار واحد مرکزی خبر با اعلام این مطلب تأکید کرد: شورای نگهبان روز یکشنبه پس از یک بحث مفصل و طولانی به این نتیجه رسید که پس از پایان بازشماری آرای، در روز پنجشنبه این هفته نظر خود را درباره انتخابات تهران اعلام کند و به انتظار مردم شریف پایان دهد.
دبیر شورای نگهبان با عذرخواهی از ملت برای طولانی شدن کار بازشماری آرای تهران افزود: برغم انتظار ما مشکلات گوناگون موجب طولانی شدن بازشماری شد که در صورت لزوم ممکن است این مشکلات را برای مردم توضیح دهیم و اطلاعیه‌های گذشته شورای نگهبان گوشه‌ای از این حقایق و مشکلات و علت طولانی شدن مدت بازشماری را روشن کرده است.
آیت الله جنتی درباره احتمالات موجود در زمینه تغییرات در فهرست ۳۰ نفری تهران گفت: احتمال تغییر وجود دارد.
درخواست تایید رأى مردم مجمع حزب‌الله مجلس طرفدار دولت با انتشار بیانیه‌ای از شورای نگهبان خواست در جهت اجرای منویات رهبر انقلاب آرای ملت را در حوزه‌های انتخابیه تهران و شهرستانها تایید کند.
در این بیانیه که عصر یکشنبه خطاب به ملت آگاه ایران انتشار یافت، تایید انتخابات تهران و شهرستانها عامل مؤثری در ایجاد فضای مساعد سیاسی عنوان شده است.
مجمع حزب‌الله مجلس در بیانیه خود گفته است: در آستانه تشکیل مجلس ششم و آغاز دوره‌ای جدید از تحرک و پویایی در کشور، متأسفانه شاهد کشمکش‌های شکننده و تضییع‌کننده نهادهای مدنی بوده‌ایم که نتیجه آن، اتلاف سرمایه‌های ملی و مهمترین آن‌ها، نشاط و شادابی ملت ایران بوده است.
مجمع حزب‌الله مجلس شورای اسلامی مرکب از نمایندگان مورد حمایت مجمع روحانیون مبارز، حزب کارگزاران سازندگی ایران، حزب همبستگی ایران اسلامی، نیروهای پیرو خط امام، حزب اسلامی کار و دیگر گروههای همفکر است.
نمایندگان عضو این مجمع، جناح اقلیت را در مجلس پنجم تشکیل می‌دهند.
یک عضو حقوقدان شورای نگهبان دیروز گفت: احتمال ابطال انتخابات تهران بسیار ضعیف است.
رضا زواره‌ای افزود: یقیناً در مورد تعدادی از صندوقهایی که در بازشماری آن‌ها با تخلفاتی برخورد شده، تصمیم قانونی اتخاذ خواهد شد.
وی اضافه کرد: شورای نگهبان پس از برگزاری نشستی ویژه در روز پنجشنبه آینده، درباره انتخابات تهران اعلام نظر نهایی می‌کند.
زواره‌ای خاطرنشان کرد: شورای نگهبان در نشست روز یکشنبه خود درباره تعیین تکلیف انتخابات تهران به طور مفصل بحث کرد و مقرر شد بازشماری تعدادی از صندوقهای مورد نظر شورا که از قبل قرار بود بازشماری شوند، ادامه یابد.
وی صندوقهای بازشماری‌شده را به دو گروه تقسیم کرد و گفت: قبلاً صندوقهایی که روی آن‌ها شکایت بود بررسی شدند و پس از آن که به اشکالاتی برخوردیم، تصمیم گرفته شد تعدادی از صندوقهای دیگر نیز که نسبت به آن‌ها شکایتی نبود، به صورت غیر‌انتخابی، بازشماری شوند.
عضو حقوقدان شورای نگهبان افزود: این شورا تصمیم گرفت هیئت بازشماری تا آخر وقت اداری روز چهارشنبه، کار بازشماری را به پایان رسانده و نتیجه آن را به شورا اعلام کند.
وی در پاسخ به این سؤال که آیا احتمال تغییر در ترکیب و یا ترتیب فهرست انتخاباتی مردم تهران وجود دارد، گفت: احتمال وجود دارد اما هیچکس نمی‌تواند اظهار نظر کند و هر گونه تصمیم به گزارش هیئت بازشماری بستگی دارد.
زواره‌ای در خصوص جلسه روز پنجشنبه شورای نگهبان و وزیر کشور گفت: در این نشست در خصوص ادامه کار بازشماری بحث شد و هر دو طرف پذیرفتند که به هر حال قضایا به شکل معقولی ادامه پیدا کند و حل و فصل شود.
رئیس‌جمهور خاتمی سالم است.
دفتر رئیس‌جمهور در اطلاعیه‌ای اعلام کرد: آقای سید محمد خاتمی رئیس‌جمهوری روز یکشنبه برای انجام معاینات پزشکی قلبی در بیمارستان دکتر شریعتی تهران حضور یافت و پس از انجام بررسیهای پزشکی بیمارستان را ترک کرد.
در این اطلاعیه که شامگاه یکشنبه انتشار یافت، آمده است: در پی بروز برخی علائم غیر اختصاصی در هفته گذشته و به دنبال بررسی‌های انجام‌شده توسط پزشکان مختلف، به توصیه پزشکان قلب، آقای خاتمی رئیس‌جمهوری برای اقدام تشخیصی آنژیوگرافی قلب، بعد از ظهر امروز در بیمارستان شریعتی تهران بستری شد.
در اطلاعیه دفتر رئیس‌جمهوری آمده: خوشبختانه، با الطاف الهی، پس از بررسی‌های پزشکی، هیچ گونه عارضه‌ای تشخیص داده نشد و رئیس‌جمهوری شامگاه یکشنبه بیمارستان را ترک کرد.
عزالدین العراقی دبیرکل سازمان کنفرانس اسلامی شنبه شب با آقای محمد خاتمی رئیس‌جمهور و رئیس سازمان کنفرانس اسلامی دیدار و گفتگو کرد.
رئیس‌جمهور خاتمی در این دیدار با قدردانی از تلاشهای بی‌دریغ عزالدین العراقی در دوران تصدی دبیر‌کلی سازمان کنفرانس اسلامی تصریح کرد: سازمان کنفرانس اسلامی در این دوران از یک سازمان صرفاً تشریفاتی به یک سازمان اثرگذار در عرصه بین‌المللی تبدیل شد.
رئیس‌جمهور با اشاره به موفقیتهای سازمان کنفرانس اسلامی در سه سال گذشته گفت: کشورهای اسلامی در این دوران به هم نزدیک‌تر شدند و این سازمان توانست در عرصه‌های حساس و بحرانی جهان و از جمله در بوسنی، چچن و افغانستان حضور قابل توجهی داشته باشد.
رئیس سازمان کنفرانس اسلامی با اشاره به تلاش این سازمان برای حل بحران افغانستان ابراز امیدواری کرد که در نهایت، صلح در افغانستان حاکم شود.
آقای خاتمی همکاری سازمان کنفرانس اسلامی و اتحادیه اروپایی را مثبت ارزیابی کرد و گفت: این سازمان در عرصه گفتگوی تمدنها نیز تلاشهای مثبتی داشته و گام‌های بزرگی را برداشته است.
رئیس سازمان کنفرانس اسلامی در پایان بر لزوم خودکفایی مالی این سازمان تأکید کرد.
عزالدین العراقی نیز در این دیدار با بیان این مطلب که در دوران ریاست آقای خاتمی بر سازمان کنفرانس اسلامی این سازمان به موفقیتهای قابل توجهی دست یافته است گفت: افتخار نزدیک کردن و همکاری بیشتر کشورهای اسلامی در سالهای اخیر که در کل تاریخ مسلمانان بی‌سابقه بوده به نام رئیس‌جمهوری ایران ثبت خواهد شد.
دبیرکل سازمان کنفرانس اسلامی بر ارزیابی عملکرد گذشته و برنامه‌ریزی برای فعالیت‌های آینده این سازمان تأکید کرد و گفت: این سازمان امروز جایگاه مستحکمی در سطح جهانی و در همکاری با سازمانهای بین‌المللی دیگر از جمله سازمان ملل متحد دارد.
چرا ساکت هستند.
مخاطبین اصلی کلام اخیر رهبری کاملاً مشخصند.
رهبری از گروههایی که داعیهٔ پرچمداری اصلاحات را دارند، صراحتاً خواسته‌اند که از تندروی، افراطی‌گری و انحراف بپرهیزند و مرزهای خود را با غیر خودی‌ها مشخص کنند.
در عین حال از گروهها و نیروهایی که در اندیشهٔ حفظ ارزشها هستند، قویاً خواسته‌اند که اندیشهٔ ضرورت اصلاحات و پاسخگوئی به نیازهای جامعه در چارچوب قانون اساسی و آرمانهای انقلاب را بپذیرند چرا که در غیر این صورت خطر تحجر و واپسگرائی، همه را تهدید خواهد کرد.
به طور همزمان، همهٔ گروهها و جناحها در زیر خیمهٔ انقلاب را به حفظ وحدت و کاستن از فاصله‌ها فرا خوانده‌اند که این عین مصلحت انقلاب و نیاز امروز جامعه است.
طبعاً تردید و سکوت در قبال این فراخوان عمومی رهبری، به مصلحت نیست و هر گونه دفع‌الوقت در این زمینه، از دیدگاه تیزبین نیروهای انقلاب، دقیقاً مورد توجه قرار خواهد گرفت.
جای تعجب است گروههایی که از کوتاه‌ترین فرصتها هم برای صدور بیانیه‌های شبانه، بهره می‌گرفته‌اند، اکنون برای موضع‌گیری صریح و آشکار در قبال این دعوت رهبری برای وحدت و نزدیکتر ساختن مواضع نیروهای خودی با یکدیگر، مسامحه می‌کنند و از اعلام مواضع خود طفره می‌روند….
نکتهٔ مهمتر این که عقلای قوم در هر دو جناح بایستی قاعدتاً در طول این دو دهه به توان و ظرفیت محدود خود واقف شده باشند و به این جمع‌بندی واقع‌بینانه رسیده باشند که انصافاً هر دو جناح در بهترین شرایط و دست بالا، کمتر از نیمی از توان و ظرفیت و کارایی کل نظام را با بسیج همهٔ نیروهای هوادار خود می‌توانند تأمین کنند.
معنی صریح این عبارت این است که بخش اعظم نیروهای انقلاب، اگر‌چه تعارضی هم با گروهها و جناحها ندارند، اما بهرحال جزو نیروهای مستقلی هستند که به هیچ یک از گروهها و جناحها هم تعلق خاطری ندارند.
طبیعی‌ترین نتیجهٔ حاصل از درک این واقعیت عینی و ملموس این است که دستکم از این پس، جناحها از اشتباهات فاحش گذشته درس بگیرند و تصور نکنند که با یک خط‌کشی ساده می‌توانند فضای سیاسی اجتماعی کل کشور را به دو بخش راست و چپ، تقسیم کنند و باور کنند که مردم با آن‌ها موافقند و یا علیه آن‌ها هستند و هر کس موافقتی با آن‌ها نداشت، یقیناً جزو عناصر جناح رقیب است.
این تفسیر خطی و جناحی از فضای سیاسی کشور و مطلق‌گرائی در این زمینه باعث نادیده گرفتن منتقدین مستقل در صحنهٔ سیاسی فرهنگی جامعه می‌شود و نهایتاً به توجیه خطاها، لغزش‌ها، قصورات و حتی تقصیرات هر یک از دو جناح منجر می‌شود که می‌بینیم شده است…
اگر جناح راست نفوذ خود در دستگاه قضایی و شورای نگهبان و صدا و سیما و نیروی انتظامی و نهادها و سازمانهای مختلف دیگر را بپذیرد که امری مذموم نیست و فقط مسئولیت‌آور است، در واقع زمینه گفتگو فراهم شده است و می‌توان بر اساس چنین واقعیات مشخصی بحث از وحدت را از قالب کلیشه‌ای و شعاری آن خارج و به وادی جدیت و عمل کشاند.
برای نمونه الان بیش از ۸۵ روز از انتخابات مجلس سپری شده است.
و هنوز شورای نگهبان انتخابات پایتخت را که در آن جناح چپ اکثریت آرای مردم را به خود اختصاص داد را تایید نکرده است، آیا در چنین شرایطی اگر سران جناح‌ها گرد هم آیند و از گونه‌های همدیگر بوسه برگیرند و لبخند‌زنان اوصاف وحدت را برشمارند در صحنه عمل و اجرا وحدتی حاصل خواهد آمد؟
اگر در جناح راست اراده‌ای برای پذیرفتن واقعیت انتخابات ۲۹ بهمن و کلا افکار عمومی و اراده مردم وجود نداشته باشد که متأسفانه قراین و شواهد چنین حکایتی دارد، در واقع اراده‌ای برای رسیدن به وحدت نیست، در فقدان این اراده متأسفانه کیمیای وحدت در عوالم ذهنها می‌ماند و فریاد دلسوزانی چون مقام معظم رهبری هم ظهور عینی و شایسته خود را نمی‌یابد.
در حالی که مرزهای قدرت جناح‌ها دقیقاً مشخص و موضوعات مناقشات مشخص گردد می‌توان پشت درهای مذاکرات انتظار کشید تا پیشرفت واقعی بحث‌ها به اطلاع عموم برسد.
۲ به نظر می‌رسد عدم جدیت جناح‌ها در رسیدن به وفاق ملی ادبیات معمول مذاکره بین رقیبان را مغفول و معطوف به کتمان خواسته‌های اصلی کرده است.
مذاکره بین رقیبان سیاسی بعد از روشن شدن مشترکات معنایی جز امتیاز‌دهی و امتیاز‌ستانی ندارد.
اگر رودربایستی و یا هر موضوع دیگر مانع از طرح آن‌ها در یک جلسه گفتگو شود، فرآیند کسب امتیاز از سوی جناح‌ها به میان جامعه کشیده می‌شود و همه تبعات منفی آن در سطح جامعه چهره ناخوشایند خود را به نمایش خواهد گذاشت.
زورآزمایی عقلا پشت میز مذاکره است و هر قدرتی که دارند پشتوانه سخنانشان خواهد بود و لازم نمی‌آید که برای نشان دادن به حریف لشکرکشی کنند.
در هر حال رسیدن به مفهوم وحدت با تعارف و سپس ظهور عینی قدرت در سطح جامعه مشکل‌تر می‌شود.
۳ البته مذاکره وحدت‌آمیز و توافق جناح‌ها بدون شفافیت باز‌هم از نقطه دیگری فضای وفاق را مخدوش می‌کند.
برای گریز از آن مردم باید دقیقاً در جریان چگونگی نزدیک شدن جناح‌های سیاسی قرار گیرند که توهم تقسیم قدرت و قربانی کردن مصالح مردم در میان عامه به وجود نیاید.
اگر مردم متوجه شوند که جناح‌های سیاسی در یک تعامل آشکار، واقعیات جامعه و گروه‌ها را پذیرفته و خط و خطوط قدرت خود را با دعوا به رخ نمی‌کشند از آن استقبال می‌کنند و همین استقبال خود ضمانت اجرایی عهد و پیمان برادری را به وجود خواهد آورد.
اگر مردم متوجه شوند که یک جناح سیاسی از قاعده بحث و گفتگو تخطی می‌کند و متوسل به قدرت می‌شود او را از گردونه خودی و بازی سالم خارج می‌کنند تا تؤدیب شود.
بدل‌سازی و آلترناتیو روزنامه رسالت در مقاله سیاسی خود با عنوان" خاتمی، بودن یا نبودن؟" نوشته است: ارتباط میان یک جریان اجتماعی با هژمونی هدایت‌کننده آن ارتباطی ویژه است.
معمولاً بر خلاف انتظار پاره‌ای از باورمندان به جریان‌سازی، جریانات اجتماعی جعلی عمری طولانی ندارند و یا حتی اگر جریانی اجتماعی پدید آمد نمی‌توان برای مدتی طولانی فرد هدایتگری را از بیرون برای آن تعبیه کرد.
جریان موسوم به دوم خرداد فارغ از انتقادی که نگارنده به شیوه اقدام سیاسی سران آن دارد، بیگمان جریانی اجتماعی است که آقای خاتمی در عالی‌ترین شکل به مثابه سمبل آن به شمار می‌رود.
خاتمی به عنوان چهره‌ای سیاسی که ضمن نوگرایی در پی حرکت در بستر آرمانهای انقلاب اسلامی است، وظیفه‌ای دشوار را بر عهده داشته است.
این که میزان رضایتمندی از اقدامات وی تا چه اندازه بوده است، بستگی تام و تمام به توقعات و منظر سیاسی‌ای دارد که فرد از آن دریچه به رفتار سیاسی خاتمی می‌نگرد.
اما ظاهراً به نظر می‌رسد بعضی از بزرگان اهل سیاست در جناح مغلوب مجلس چهارم که اینک به مدد مهارت خاتمی در جلب افکار عمومی مجدداً در لباسی نو در ویترین سیاست قرار گرفته‌اند، از عملکرد وی رضایت ندارند.
این افراد در تبیین و علت‌یابی ظهور مجدد خویش و نقش خاتمی در این راستا دچار یک اشتباه بزرگ شده‌اند و آن این که گمان دارند، مهارت سیاسی آنان خاتمی را از گوشه کتابخانه ملی بیرون کشیده و در مقام یک چهره سیاسی محبوب قرار داده است.
لذا آنان علت عروج خاتمی بر مسند قدرت و محبوبیت هستند و هر لحظه که اراده کنند قادرند فرد دیگری را از خلوتگاه سیاسی یا صندوقچه شعبده‌بازی خویش بیرون کشیده و در رأس یک جریان اجتماعی قرار دهند.
از سوی دیگر، افرادی چونان نگارنده بر آن هستند، لازمه پذیرش یک فرد از طرف یک جریان اجتماعی فقط معرفی آن چهره سیاسی از سوی یک جناح یا حزب نیست.
بلکه پارامترهای بسیاری در این امر دخیلند که طیف وسیعی از همسویی عقیدتی و فلسفی تا زبان مفاهمه آن چهره سیاسی با مردم را در بر می‌گیرد.
خاتمی به مدد قابلیت‌های شخصی توانسته است در رأس یک جریان اجتماعی که در بخشی از جامعه اسلامی ایران جاری است، قرار گیرد و همین مهارت و منش آرام وی بود که توانست از یک سو حمایت رهبری انقلاب را جلب نماید و از سوی دیگر، در مقام یک چهره سیاسی محبوب هدایت بخشی فعال از جامعه را در چارچوب آرمانهای انقلاب در دست گیرد.
اکنون اشتباه بخشی از سیاسیون جناح دولتی آن است که گمان دارند، از طریق بدلسازی قادرند، آلترناتیوی جدی برای خاتمی پدید آورند.
حال این حرکت برای روان‌سازی خاتمی در بستر تمایلات سیاسیشان باشد یا برای کنار نهادن وی فرقی ندارد.
در هر حالت، این دوستان نباید فراموش کنند این هنر خاتمی بود که آنان را در هیئتی جدید به افکار عمومی معرفی کرد، نه آن که آنان قادرند هر لحظه سکان هدایت یک جریان اجتماعی را در دست گیرند و چهره دیگری را معرفی نمایند.
به گزارش خبرنگار سیاسی بهار در هفتهٔ جاری دو نشریه ارگان مجامع دست راستی طی تحلیل‌های هماهنگ و جداگانه‌ای با تأکید بر ناکارایی دولت و به دنبال دو هفته تهاجم تبلیغاتی شدید به خاتمی، تلاش کرده‌اند آرزوی خود را برای حذف آقای خاتمی در قالب پیدا کردن جانشین برای وی مبنای واقعی ببخشند.
بر اساس گزارش هفته‌نامه جام ارگان جامعه اسلامی مهندسین که افرادی مانند مهندس باهنر، مرتضی نبوی، غفوری فرد، عباسپور و… را شامل می‌شود، روز شنبه با تبدیل محتوای سر‌مقالهٔ خود به تیتر اول گمانه‌زنی جبهه دوم خرداد برای جایگزینی آقای خاتمی ضمن ادعای این که جبهه دوم خرداد به دلیل انفعال سیاسی مورد انتقاد بعضی از عناصر و هواداران رادیکال خود قرار گرفته است، آقای خاتمی و مهاجرانی اختلاف پیدا کرده‌اند، و اخیراً از مهندس میر حسین موسوی مصاحبه‌ای در مطبوعات چاپ شده است، تلاش کرد سناریویی برای جایگزینی آقای خاتمی در جبهه دوم خرداد بنویسد.
بر اساس سناریوی نشریه ارگان جامعه مهندسین سازمان مجاهدین انقلاب اسلامی و مجمع روحانیون مبارز قصد دارند چهرهٔ دیگری جز آقای خاتمی به نوشتهٔ این نشریه مهندس میر حسین موسوی مشاور سیاسی کنونی آقای خاتمی را برای انتخابات ریاست‌جمهوری معرفی کنند.
و ایستادگی آقای مهاجرانی در مقابل نمایندگان تندروی دست راستی نیز برای آن است که وی در سر خیال ریاست‌جمهوری دارد.
با تحلیل مشابهی ضمن ردیف کردن اظهارات کهنه‌ای با مضمون تکرار ماجرای جانشینی یلتسین به جای گورباچف در ایران به این نتیجه رسید که در جبهه دوم خرداد آقای خاتمی تحت فشار عناصر تندرو و عناصری که جریان سوم خوانده شده‌اند از شرکت در انتخابات آتی ریاست‌جمهوری خودداری می‌کند.
بر اساس سناریوی فوق که تلاش شده است با ماجرای کنفرانس برلین، میهمانی لواسانات، ترور آقای حجاریان، اختلافات داخلی گروه کارگزاران، تبلیغات عناصر ضد‌انقلاب در خارج از کشور، سفر آقای ابطحی رئیس دفتر ریاست‌جمهوری به آلمان و چند مسئله بی‌ربط دیگر پیوند داده شود.
آقای مهاجرانی آلترناتیو خاتمی برای جریان سوم طیف موسوم به نهضت آزادی است.
یکی از آگاهان سیاسی در زمینه تبلیغات هماهنگ یادشده به خبرنگار ما گفت: رسیدن بخشی از جریان راست در کشور به این نقطه و تلاش برای القای به پایان رسیدن دوران آقای خاتمی از مدتی پیش کاملاً قابل پیش‌بینی و زمینه‌های آن به‌شدت محسوس بود.
فشار شدیدی که در هفته‌های گذشته برای ناامید کردن آقای خاتمی از ادامه کار و بریدن وی طراحی شده بود جواب نداده است و تبلیغات همه‌جانبه در مورد ناکارایی دولت آقای خاتمی در عرصه‌های اقتصادی و امنیتی به خاطر آگاهی نسبی مردم از زوایای پنهان سیاست در کشور بی‌ثمر شده است.
همچنین حمایت‌های اخیر مقام رهبری از دولت و شخص رئیس‌جمهور و تأکید بر این که جناح‌های سیاسی موجود باید یکدیگر را به رسمیت شناخته و به انتخاب مردم احترام بگذارند، احتمال پس راندن آقای خاتمی و به بن‌بست کشیدن جبهه دوم خرداد را از طیف غیر واقع‌گرای جناح راست سلب کرده است.
به همین دلیل قابل انتظار بود که این گروه فکر ایجاد شکاف در جبهه دوم خرداد را تنها راه باقی‌مانده برای شکستن این جبهه بیابند و تلاش برای نوشتن چنین سناریوهایی خیلی سریع آغاز شود.
اگر‌چه واژه‌های محافظه‌کار و اصلاح‌طلب، در تعریف واقعی خود قابل انطباق با گروههای سیاسی فعال در عرصه سیاسی کشور نمی‌باشند، ولی آنچه در نوشته شیکاگو تریبیون در خور توجه است، این که، در نگاه سیاست‌گذاران آمریکایی، محافظه‌کاران، همان نیروهای طرفدار انقلاب اسلامی هستند!
درگیری میان انقلاب و ضد‌انقلاب است.
آمریکایی‌ها، در این تفسیر، یکی از اهداف جریان اصلاح‌طلبی در ایران را، وادار کردن جمهوری اسلامی ایران به پذیرش طرح سازش با اسرائیل می‌دانند که از اهداف استراتژیک آمریکا در منطقه است.
این بار سنگین همان است که امروز ایران را از غرب دور نگه داشته و امکان صلح با اسرائیل را تا حد صفر تنزل داده است.
اصلاح‌طلبان ایران راه دشواری در پیش دارند.
اما بخوبی دریافته‌اند که برای نزدیکی به غرب باید نگاه مردمشان را از زشتیهای غرب به زیباییهای آن معطوف کنند و این همان کاری است که در ایران با همت احزاب جدید دنبال می‌شود.
در نگاه این دولتمرد آمریکایی نیز، هدف از جریان اصلاح‌طلبی در ایران، هموار کردن راه سلطه آمریکا و تأمین منافع اسرائیل است که به گفته وی، برای تحقق این هدف، باید اصل ولایت فقیه را در اذهان عمومی بر کشتی تردید سوار کرد!
و آیا می‌توان انکار کرد که این طیف، نقش ستون پنجم آمریکا در عرصه سیاسی کشورمان را بر عهده دارد؟
و بالاخره آیا وقت آن نرسیده است که خودی‌های اصولگرا و پای‌بند به اسلام و انقلاب و مردم، صف خود را از این طیف جدا کنند؟!
روزنامه ایران در گزارشی از آخرین رایزنی‌ها برای تعیین هیئت‌رئیسه مجلس ششم خبر داده و نوشته است: در حالی که نمایندگان مجلس پنجم چند روز دیگر کرسی‌ها را تقدیم منتخبین مجلس ششم خواهند کرد، جنب و جوش دیگری برای به دست آوردن ارکان حساس مجلس، یعنی هیئت‌رئیسه به چشم می‌خورد.
احزاب و فراکسیونهای مختلف نهایت تلاش خود را برای جلب آرای نمایندگان آغاز کرده‌اند تا بتوانند وزن تأثیرگذاری خود را در هیئت‌رئیسه افزایش دهند.
ارقام بالا مبادلات انجام‌شده در خارج ایران است، برای مبالغ بالای ده هزار دلار یا معادل روزنامه لس‌آنجلس تایمز به دولت آمریکا پیشنهاد کرد با انتشار اسناد باقی‌مانده از دخالت واشنگتن در ماجرای کودتای ۲۸ مرداد به استقبال گفتگوی تمدن‌ها برود.
روزنامه لس‌آنجلس تایمز روز یکشنبه در مقاله‌ای با عنوان" سیا با مخفی نگه داشتن اسرار خود، گذشته ملت را مخفی می‌کند" به انتقاد از سیاستهای سازمان اطلاعات مرکزی آمریکا در عدم انتشار اسناد مربوط به برنامه‌ریزی برای براندازی دولت دکتر محمد مصدق در ایران پرداخت.
نویسنده این مقاله ملکوم بیرن معاون یک سازمان پژوهشی غیردولتی موسوم به آرشیو ملی امنیتی است.
وی در این مقاله با انتقاد از سیا می‌نویسد: علیرغم فشارهای تاریخ‌شناسان برای انتشار گزارش‌های مربوط به دخالت آمریکا در کودتای ۲۸ مرداد ۱۳۳۲، این سازمان لجوجانه از این امر سر باز می‌زند.
وی با اشاره به انتشار یکی از گزارش‌های سری سیا توسط نیویورک تایمز از فاش شدن بخشی از حقایق ابراز شگفتی کرد.
به گفته بیرن این گزارش تنها بخش کوچکی از حقایق این واقعه را افشا می‌کند.
بیرن از یک گزارش ۲۰۰ صفحه‌ای بسیار مهم نام برد که به دلیل وجود اسامی برخی ایرانیان که هنوز در قید حیات هستند سیا از انتشار آن سر باز می‌زند.
وی اظهار امیدواری کرد از طریق پی‌گیری‌های قضایی بتوان سیا را وادار به افشای کل واقعه و انتشار آن از طریق اینترنت کرد.
سال گذشته آرشیو ملی امنیتی از سیا شکایت کرد و این سازمان را با توجه به قانون آزادی اطلاعات به دادگاه کشاند.
در میان موارد مطروحه تقاضای انتشار دو گزارش مربوط به کودتای ۲۸ مرداد بود که یکی از آن‌ها اخیراً توسط نیویورک تایمز منتشر شد و دیگری همچنان سری باقی مانده است.
به عقیده نویسنده این مقاله درس‌های فراوانی می‌توان از ماجرای کودتای ۲۸ مرداد موسوم به عملیات تی پی آژاکس فرا گرفت و این امر حق شهروندان محسوب می‌شود.
برای نمونه سیا تا چه حدی توانست نیروهای داخل حکومت نظیر نیروهای نظامی و اعضای مجلس را بخرد؟
اطلاعات کافی درباره این کودتا می‌تواند تصویر واضح‌تری از نحوه عملکرد آمریکا در موارد مشابهی نظیر اندونزی، کنگو و تبت ارائه کند.
بیرن معتقد است خودداری سیا از انتشار این اسناد به بهانه امنیت ملی که ادعایی دروغین است، صدمات فراوانی به اعتبار این سازمان زده است.
به عقیده نویسنده این مقاله خیره‌سری سیا فرصت نمادینی برای دولت کلینتون فراهم نموده است.
دکتر عطاأالله مهاجرانی وزیر فرهنگ و ارشاد اسلامی روز یکشنبه در کویت تأکید کرد که حرکت اصلاح‌طلبی در ایران هرگز با سرکوب نظامی مواجه نخواهد شد.
مهاجرانی که در جمع اعضای اتحادیه روزنامه‌نگاران به سؤالات دست‌اندرکاران مطبوعات کویت پاسخ می‌داد در مورد وضعیت و عملکرد جناح‌ها در ایران گفت: بهترین تعبیر در مورد هر دو گرایش در ایران را مقام معظم رهبری در خطبه‌های نماز جمعه به کار بردند و از آن‌ها به عنوان دو بال پرنده یاد کردند که باید با تعاطف و همراهی بهتر با یکدیگر کار کنند.
مهاجرانی افزود: بر اساس قانون اساسی همه وزرا و دولت موظفند در چارچوب سیاستهای کلی که از سوی رهبری معین می‌شود حرکت و رضایت ایشان را کسب کنند.
وی در مورد برخی خبرها در مورد نگرش مقام معظم رهبری به وزارت ارشاد گفت: در صحبتهای اخیر ایشان به وزارت فرهنگ و ارشاد اسلامی اشاره‌ای نشده بود و این برداشت و تفسیر برخی روزنامه‌نگاران از جمله برخی مطبوعات کویت در این زمینه است.
وزیر فرهنگ و ارشاد اسلامی در زمینه آزادی رسانه‌های گروهی و مطبوعات آزاد گفت: واقعیت این است که در کشورهایی مانند ایران سابقه دمکراسی و حزب‌گرایی و حضور و فعالیت مطبوعات آزاد طولانی نیست و رسیدن به نقطه‌ای که آزادی و مسئولیت در آن به‌خوبی شناسایی و نقطه تعادل و تعامل این دو بخش روشن‌تر شود به سادگی میسر نیست.
وی در مورد اصلاح قانون مطبوعات تأکید کرد: وزارت فرهنگ و ارشاد اسلامی نسبت به توسعه کمی و کیفی مطبوعات کوشیده است و این حق مجلس پنجم بود که قانونی را در مورد مطبوعات به تصویب برساند و البته ما به عنوان دولت و وزارت ارشاد با برخی از موارد اصلاحی موافق نبودیم و نظر خود را نیز صراحتاً در مجلس اعلام کردیم.
مهاجرانی افزود: نمایندگانی که به مجلس ششم راه یافته و اکثریت دارند اعلام کرده‌اند که نخستین قانونی را که در ماه اول فعالیت خود تصویب خواهند کرد، اصلاح قانون مطبوعات فعلی است.
دکتر مهاجرانی در مورد عملکرد دولت آقای خاتمی در زمینه فرهنگی و نگرش به حرکت اصلاح‌طلبی گفت: رسیدن تیراژ عنوان‌های چاپ کتاب از ۱۱ هزار جلد به ۱۲ هزار جلد، توسعه کمی و کیفی روزنامه‌ها، راه‌یابی مطبوعات به دورترین نقاط کشور، افزایش گرایش مردم به حوزه فرهنگ و کتاب‌خوانی و رشد حساسیت آنان به مسائل سیاسی در واقع از دستاوردهای کارنامه اصلاح‌طلبان است.
وی اظهار داشت: هنگام داوری، رقبای سیاسی معمولاً عادلانه قضاوت نمی‌کنند.
همان گونه که دوستی بیش از حد و یا کینه بیش از اندازه نسبت به یک شخص و یا پدیده، موجب چشم‌پوشی از نکات مثبت و منفی آن‌ها می‌شود.
مهاجرانی افزود: تلاش می‌کنیم در فضای فرهنگی کشور تعداد بیشتری مؤسسه غیردولتی متشکل از هنرمندان و نویسندگان شکل بگیرد.
در طول سه سال اخیر نیز صدها انجمن مختلف هنرمندان و نویسندگان شکل گرفته است.
وی تأکید کرد با رشد اینگونه مؤسسات که نقش بسیاری در پیشرفت و توسعه حوزه‌های هنری، ادبی و فرهنگی بر عهده دارند، فرهنگ جایگاه واقعی خود را پیدا خواهد کرد.
وزیر فرهنگ و ارشاد اسلامی همچنین نقش زنان در صحنه‌های مختلف فرهنگی و سیاسی و اجتماعی ایران را چشمگیر توصیف و خاطرنشان کرد: در زمینه سینما تعداد کثیری از زنان ایرانی به عنوان کارگردان فعالیت می‌کنند که نظیر آن را در هیچ جای جهان نمی‌توان دید.
یزید گفت: این عطری است که در شام برای ما درست می‌کنند.
قدحی خواست و نوشید و گفت: ای ابا عبدالله تو هم بنوش!
امام حسین ع برافروخته مجلس یزید را ترک کرد.
شگفتا ای هوشیار!
جان تو را هم طراوت می‌بخشد، که هیچگاه توبه نخواهی کرد.
ابن عساکر که تا حدودی به بنی‌امیه لطف دارد، و از شجاعت و حلم و بخشش و حکمت آنان یاد می‌کند، درباره یزید می‌گوید: او گرایش به شهوات داشت و نماز را هم گهگاه ترک می‌کرد!
زنبارگی یزید، اسباب دردسر معاویه شده بود.
یزید رنجور و نالان شده بود.
عاشق زن عبدالله‌بن‌سلام شده بود.
زنی با زیبایی بهت‌انگیز، و سخنگویی نمونه، زیبایی و سخندانی زینب بنت اسحاق زبانزد همگان بود.
حال، این چنین شخصیتی قرار است سرنوشت اسلام و مسلمانان و نظام اسلامی را بر عهده گیرد.
انحراف از مسیر حق و امامت به این نقطه اوج رسیده بود.
گفته‌اند خط جز امتداد پیوسته نقطه‌ها چیز دیگری نیست.
حال اگر نقطه‌ای کمترین انحرافی پیدا کرد، زاویه شکل می‌گیرد، و زاویه به مرور زمان به جایی می‌رسد که فاصله هر دو ضلع آن می‌شود مثل فاصله مسلمانی حسین بن علی ع و مسلمانی یزید‌بن‌معاویه.
یزید آن چنان فاسد و عیاش و حرمت‌شکن بود که حتی زیاد‌بن‌ابیه وقتی طرف مشورت معاویه قرار گرفت که می‌خواهد برای یزید بیعت بگیرد.
زیاد به معاویه نوشت: ای امیر، همانا نامه‌ات با دستوری که در آن بود به من رسید.
مردم چه خواهند گفت وقتی که آنان را به بیعت یزید دعوت کنیم؟
لیکن می‌شود که او را دستور دهی تا یک سال یا دو سال به اخلاق اینان درآید.
شاید بتوانیم امر را بر مردم مشتبه سازیم.
معاویه به زیاد پرخاش کرده بود که او گمان کرده که پس از من زیاد امیر می‌شود.
به خدا سوگند که او را به مادرش سمیه و پدرش عبید باز می‌گردانم.
این ویژگی سلطنت استبدادی و نظام جاار است، که عناصر اصلی سرکوب و حکومت خود را از عناصر مسؤله‌داری که نقطه‌ضعف اساسی دارند، انتخاب می‌کنند.
تا زمانی که آن کارگزار چنان که سلطان امر می‌کند اطاعت ننماید، سلطان بر نقطه‌ضعف او انگشت می‌نهد.
زیاد‌بن‌ابیه که حرامزادگی‌اش مثل کفر ابلیس، شهره شهر بود با تدبیر استلحاق برادر معاویه شد، و در سرکوب پیروان علی ع در بصره و کوفه نقشی درجه اول داشت.
اما حال که با بیعت یزید موافق نیست معاویه او را تهدید به بازگشت به حرامزادگی می‌کند.
گویی این عبارت معاویه، تبیین دیگری از هویت منطق قدرت بی‌مهار است، که هرگاه لازم شود نزدیکترین عناصر و کارگزاران قدرت مطلقه نیز در امان و امنیت نخواهند بود.
حاکم به‌آسانی بر نقطه‌ضعف آنان انگشت می‌نهد.
ریشه بیعت یزید ترفند مغیره‌بن‌شعبه بود.
او برای حفظ خود و حکومت خود چنین تدبیری را به کار برده بود.
معاویه تصمیم گرفت مغیره‌بن‌شعبه را از حکومت کوفه عزل کند.
اوضاع آرام شده بود.
امور مستقر بود.
معاویه ترجیح می‌داد که بر کوفه که شهر بسیار مهمی بود و پیروان علی ع در آن شهر بیش از هر شهر و منطقه دیگری حضور داشتند توسط فردی از خاندان بنی‌امیه اداره شود.
تصمیم گرفت، سعید‌بن‌عاص را والی کوفه کند.
مغیره‌بن‌شعبه به محض این که از تصمیم یزید با خبر شد به شام رفت و با معاویه سخن گفت.
گفت: میدانی که در اثر اختلاف و فتنه چه‌ها که بر سر این امت نیامده است.
تو هم که از مرگ گریزی نداری.
من نگرانم که پس از درگذشت تو، مثل بعد از کشته شدن عثمان، دوباره آتش فتنه و اختلاف شعله‌ور شود.
بعد از خودت نشان‌های باقی بگذار که مردم بدان توجه کنند.
پسرت یزید را به عنوان جانشین خودت معرفی کن.
مغیره می‌خواست با این پیشنهاد حکومتش بر کوفه ادامه یابد.
تدبیر و تدارک ولایتعهدی یزید توسط معاویه سالها بعد از سخن مغیره‌بن‌شعبه انجام شد.
وقتی گروههایی از مردم از شهرهای مختلف به دمشق آمده بودند، احنف بن قیس هم در میان آن گروهها بود.
معاویه به ضحاک بن قیس فهری گفت: وقتی من بالای منبر رفتم و موعظه را آغاز کردم و قدری سخن گفتم، تو برخیز و از من اجازه سخن گفتن بخواه!
وقتی اجازه دادم، خداوند را حمد کن و شروع کن از یزید سخن گفتن و تعریف و توصیف کردن.
جبهه مشارکت ایران اسلامی پریروز در بیانیه‌ای از نحوه کار دادگاه مأمور رسیدگی به پرونده ترور مشاور رئیس‌جمهور انتقاد کرد و خواستار نظارت کافی رییس قوه قضاییه بر ادامه روند این پرونده شد.
در این بیانیه گفته شده است: انتظار همگان بر این بود که در جریان محاکمه تمامی ابعاد و زوایای این پرونده اعم از آمرین و مباشرین و همچنان انگیزه‌هایی که در پس این جنایت بود، روشن شده و با ریشه‌یابی و کنکاش لازم و صدور حکم عادلانه چشم فتنه برای همیشه کور شود.
متأسفانه با عجله‌ای که در اتمام کار دادگاه وجود دارد، افکار عمومی بجای احساس سرعت عمل قضایی در رسیدگی به پرونده با انبوهی از ابهامات همچنان دست به گریبان است، و محصول کار، افزایش اعتماد به دستگاه قضایی را به همراه نیاورده است.
همچون قهرمانان در جایگاه حاضر می‌شوند و بدون ذره‌ای احساس پشیمانی به نقل داستانی که اجزاء آن نیز حاوی تناقضات بسیار است، می‌پردازند.
دادگاه محترم حتی در رسیدگی به تناقضات اظهارات متهمان نیز اشتیاق چندانی از خود نشان نداد.
همه مقدماتی که برای توجیه انگیزه ترور در سخنان متهمان ردیف‌های اول و دوم چیده شده بود، با سخنان متهم ردیف سوم بهم ریخت و نقش برجسته متهم ردیف دوم در شکل گروه و پیشنهاد افراد جهت ترور در باز‌پرسی‌ها تعقیب نشد.
بیانیه می‌افزاید: چرا دادگاه ابهاماتی را که در سرعت و صراحت اعترافات متهم ردیف اول علیه خودش وجود دارد بر طرف نساخت و سؤالات بسیار دیگری نظیر متهمین جدید، انگیزه‌های خطرناک‌تر، وجود آمر و… را همچنان بی‌پاسخ گذاشت؟
نمایشگاهی از شمایل‌های زیبای حضرت علی ع تشکیل می‌شود.
به مناسبت روز جهانی موزه و هفته میراث فرهنگی و نامگذاری سال ۷۹ به عنوان سال حضرت علی ع نمایشگاهی از شمایل‌های آن حضرت از عصر صفویه تا زمان حاضر در تالار حافظیه سعدآباد به نمایش در می‌آید.
به گزارش روابط عمومی سازمان میراث فرهنگی کشور، در این نمایشگاه ۱۱۰ شمایل از مولای متقیان علی ع به شیوه‌های سیاه قلم، آبرنگ و رنگ روغن در معرض دید علاقه‌مندان قرار می‌گیرد.
این نمایشگاه در‌برگیرنده آثار نقاشان صاحب‌نام دوره‌های صفوی، افشار، زند، قاجار و معاصر همچون اسماعیل صابر، محمد حسن افشار، آقا بگلر افشار، عبدالحسین صنیع همایون و آقا ابراهیم نقاش‌باشی اصفهانی می‌باشد.
قدیمی‌ترین شمایل این مجموعه اثر سلطان محمد است که در دوره شاه طهماسب صفوی می‌زیسته است.
مولود کعبه استاد فرشچیان و اثر سیاه قلم استاد عیسی نصیری از دیگر آثار به نمایش در‌آمده در این مجموعه است.
فیلم رنگ خدا در ژاپن به نمایش در آمد.
فیلم رنگ خدا برای نخستین بار روز شنبه در سینماهای ژاپن به روی پرده نمایش رفت.
این فیلم به کارگردانی مجید مجیدی قرار است به مدت یک هفته در سینماهای سینس ویچ گینزا توکیو و کان‌نای آکادمی شهر یوکوهاما نمایش داده شود.
روزنامه توکیو شیمبون رنگ خدا را فیلمی شگفت‌انگیز توصیف کرده که داستان آن بسیار زیبا و پراحساس است.
منتقد این روزنامه ژاپنی معتقد است که برخی از صحنه‌های آن از نظر فنون سینمایی بر فیلمهای عظیم هالیوود برتری دارد.
فیلم طعم گیلاس به کارگردانی عباس کیارستمی نیز پیشتر در سینماهای ژاپن به نمایش گذاشته شده بود.
روزنامه لیبراسیون چاپ پاریس با انتشار تصویری از سمیرا مخملباف در صفحه اول روز شنبه خود در مقاله‌ای، فیلم تخته‌سیاه وی را تابلوی ارزش‌ها خواند و نوشت: این فیلم نادیدنی را محسوس می‌کند و همبستگی را گرامی می‌دارد.
این روزنامه در تفسیر فیلم تخته‌سیاه می‌نویسد: اولین جذابیت این فیلم در ابهامات آن است.
لیبراسیون آنگاه در تحسین فیلم به نا‌ملموس بودن تهدید جنگ اشاره می‌کند و در مورد تأثیرات عمیقی که صحنه‌های کوچک آوارگان بر روح بیننده می‌گذارد، می‌نویسد: این صحنه‌ها به تمامی تصاویری که تلویزیون‌های جهان از فرار آوارگان جنگ پخش می‌کنند، می‌ارزد.
به نوشته این روزنامه، صحنه‌های فیلم زیباترین گرامیداشت سینما است که عبارت است از هنر تبدیل فشار و گرفتاری به آزادی و تبدیل گل و لای به نور.
نمایشگاه هنرهای معاصر ایران در کویت گشایش یافت.
نمایشگاه هنرهای معاصر ایران شنبه شب با حضور دکتر عطاأالله مهاجرانی وزیر فرهنگ و ارشاد اسلامی و سعد بن طفله العجمی وزیر تبلیغات کویت، در این کشور گشایش یافت.
در این نمایشگاه آثاری از شهره پسیخانی، فاطمه امدادیان، پریوش گنجی، نصرت‌الله مسلمیان، مرتضی ممیز، مسعود عربشاهی، پرویز کلانتری و حسین خسروجردی به نمایش گذاشته شده است.
هنرمندان ایرانی در این نمایشگاه که با همکاری سفارت جمهوری اسلامی ایران، وزارت فرهنگ و ارشاد اسلامی و شورای ملی فرهنگ، هنر و ادب کویت بر پا شده است، تعدادی از نقاشی‌ها و طرح‌های حجمی خود را در گالری هنرهای کویت در معرض دید علاقه‌مندان و هنردوستان قرار داده‌اند.
دکتر سعد بن طفله العجمی وزیر تبلیغات کویت ضمن تحسین عملکرد و فعالیت هنرمندان ایرانی، در اظهار نظر کوتاهی گفت: اینگونه نمایشگاه‌ها در برقراری ارتباط فرهنگ‌ها و خلق زمینه‌های ارزشمند برای پیوندهای مردمی از اهمیت بسیاری برخوردار است.
وی از دست‌اندرکاران و بر‌پاکنندگان نمایشگاه آثار نقاشی هنرمندان ایرانی تشکر و قدردانی کرد.
دکتر مهاجرانی نیز آثار هنرمندان ایرانی را موجب سربلندی کشور خواند و افزود: هنرمندان ایرانی ریشه‌های فرهنگ، تمدن و عرفان ایران اسلامی را با شایستگی در کار خود ظاهر می‌سازند.
وی تأکید کرد: حضور هنرمندان گرانقدر در این نمایشگاه فرصت ارزنده‌ای است تا مردم بزرگوار کویت به ویژه هنرمندان این کشور با هنر ایرانی آشنا شوند.
در مراسم گشایش نمایشگاه هنرهای معاصر ایران، گروه کثیری از هنرمندان، سفرا و کارداران کشورهای خارجی، دبیرکل شورای ملی فرهنگ، هنر و ادب کویت و کارکنان نمایندگی‌های ایران در این کشور حضور داشتند.
فیلمساز جوان ایرانی جایزه ترنتو را دریافت کرد.
وحید موسائیان سازنده فیلم کوتاه" تنها با زمین" جایزه ویژه جشنواره ترنتو ایتالیا را دریافت کرد.
به گزارش روابط عمومی انجمن سینمای جوانان ایران، این فیلمساز جوان جایزه ویژه جشنواره ترنتو را از میان ۵۰ فیلم مستند از کشورهای فرانسه، اتریش، آلمان، ایتالیا، ژاپن، کانادا، سوئیس، سوئد، نروژ، آمریکا و استرالیا از آن خود کرد.
همچنین در این جشنواره جایزه دانشگاه اینسبورگ اتریش و دانشگاه ترنتو ایتالیا به وحید موسائیان تعلق گرفت.
چهل و هشتمین دوره فیلمهای کوه و طبیعت ترنتو از ۹ تا ۱۷ اردیبهشت در ایتالیا بر پا شد.
در این دوره از جشنواره علاوه بر فیلم" تنها با زمین"، فیلم ایرانی" کندوان، دیار آفتاب" ساخته محمد رضا عرب در بخش مسابقه این جشنواره حضور داشت.
فیلم" تنها با زمین" پیش از این نشان ویژه جشنواره فیلمهای کوتاه شهر گراتس اتریش را از آن خود کرد و در بخش مسابقه جشنواره فیلمهای کوتاه آسپن در ایالت کلورادو آمریکا به نمایش در آمد.
یک عضو هیات مدیره بانک ملی اعلام کرد: این بانک در سال گذشته ۲۸۰۰ هزار میلیارد ریال از منابع خود را در بخش صنعت کشور سرمایه‌گذاری کرده است.
علی صدقی در همایش مسئولان امور مناطق بانک ملی شرق کشور در مشهد افزود: این سرمایه‌گذاری به صورت مشارکت حقوقی و مستقیم در تولید سیمان، چوب و کاغذ، پتروشیمی، نیشکر، ساخت آزاد راهها، صنایع چینی و مواد غذایی انجام شده است.
وی همچنین گفت: شعب بانک ملی هم‌اکنون ۳۴ درصد کل تسهیلات پرداختی شبکه بانکی کشور را ارائه می‌کنند.
وی گفت: از منابع تسهیلات ۸۰۰۰ میلیارد ریال به بخش مسکن، ۵۱ هزار میلیارد ریال به بخش عقود اسلامی و بقیه به بخشهای قرض‌الحسنه، اقتصادی و خدماتی پرداخت شده است.
صدقی افزود: عملکرد پارسال بانک ملی در جذب سپرده‌های مردم ۱۶ درصد و در پرداخت وام ۲۴ درصد رشد داشته است.
هر یک از اجزاء سه‌گانه این عنوان، گویای بخشی از شخصیت خیام است که همایش امسال نیشابور نیز به آن‌ها خواهد پرداخت.
در این میان، تکلیف چهره خیام فیلسوف روشن‌تر و ساده‌تر از دو چهره دیگر اوست.
به اعتبار آثاری که از خیام باقی مانده یا به او نسبت داده‌اند، خیام فیلسوف چهره‌ای متعارف است که به‌آسانی در طبقه‌بندی‌های مرسوم جای می‌گیرد.
تصویری که از این بخش آثار از خیام به دست می‌آید با آنچه زندگینامه‌نویسان او در این باره نوشته‌اند به‌خوبی می‌خواند: فیلسوفی متعلق به مکتب سینایی که احتمالا به یک واسطه شاگرد ابن‌سینا بوده است و در آثار فلسفی خود جز ادامه دادن راه استاد کاری نکرده است و جز این هم ادعائی ندارد.
در آنچه از او به دست ما رسیده نظر بدیعی که به نحوی نتوان رد آن را در سنت سینائی دنبال کرد یافت نمی‌شود.
مطالب فلسفیی که استطرادا آثار ریاضی او به ویژه رساله جبر و شرح مااشکل آمده است و مقدار آن هم کم نیست بر چیزی بیش از این دلالت نمی‌کند و از همان سنخی است که در آثار سایر فیلسوفان مسلمان یافت می‌شود.
این مطالب عمدتا با عباراتی متفاوت در نوشته‌های ابن‌سینا آمده است.
در عین حال تحلیل چهره فلسفی خیام در ارتباط با دو چهره دیگر او محتاج تحقیق‌های تازه است.
خیام فیلسوف حتی از خیام ریاضی‌دان هم ناشناخته‌تر است.
معمولا در غرب، و حتی گاهی در شرق و در زادگاه او، بر اساس فهم خاصی از رباعیاتی که به نام خیام شناخته شده، خیام را فیلسوفی شکاک، لذت‌طلب و حتی ملحد می‌شناسند.
اما تصویری که در همایش علمی یونسکو در پاریس از خیام فیلسوف ترسیم شد نشان داد که تا چه اندازه او به جریان اصلی فلسفه اسلامی تعلق دارد، جریانی که با کندی و فارابی شروع می‌شود، در ابن‌سینا به یکی از اوجهای خود می‌رسد و سپس تا زمان ما با فراز و فرودهایی، اما بی‌آنکه در آن انفصالی پیدا شود، به حیات خود ادامه می‌دهد؛ و سلسله‌جبال آن قله‌های شامخ دیگری چون نصیرالدین طوسی و سهروردی و ملاصدرا را در خود جای داده است.
علت این امر این است که بر خلاف آثار علمی و غالب آثار فلسفی خیام که در اصالت آن‌ها تردیدی نیست، مسئله اصالت رباعیات خیام بسیار پیچیده و داوری درباره آن بسیار دشوار است.
نخستین منابعی که از خیام به عنوان ریاضی‌دان و فیلسوف نام برده‌اند از شاعری او چیزی نگفته‌اند.
با گذشت زمان، تعداد این رباعیات بیشتر می‌شود.
فراتر از سه قرن پس از درگذشت او به مجموعه‌هایی برمی‌خوریم که به قصد جمع‌آوری رباعیات خیام تألیف شده‌اند و برخی از آن‌ها در حدود پانصد رباعی را در بر دارند.
مسلم است که همه این رباعی‌ها نمی‌تواند از خیام باشد، و کوششهایی که در شصت هفتاد سال به خصوص از جانب محققان ایرانی به عمل آمده به قصد این بوده است که در این مجموعه آنچه را که نمی‌تواند از خیام باشد، از آنچه احتمال تعلقش به خیام بیشتر است جدا کنند.
این کار بسیار دشوار است، زیرا رباعیات خیام از همان آغاز بحث‌انگیز بوده است.
نخستین رباعیاتی که به نام خیام در متون می‌بینیم، مضمون فلسفی دارد، اما این مضامین از جنس مضامینی که در آثار فلسفی خیام می‌بینیم نیست.
پرسش‌هایی که در این رباعیات طرح شده به تعبیرهای گوناگون میدان داده است.
گروهی از مخالفان فلسفه، به ویژه در میان صوفیه، که می‌خواستند نشان دهند که غرقه شدن در مسائل عقلی صرف و تکیه بر عقل جزئی جز به حیرت راه نمی‌برد، به گمان خود در این اشعار دلیلی برای صدق مدعای خود می‌یافتند.
در همان حال، کسان دیگری، باز از میان صوفیه، سعی داشتند که این رباعیات را توجیه عرفانی کنند.
مجموعه‌سازان بعدی هر دو بیتی را که کسی از سر عصبانیت سر هم کرده بود و متضمن چند و چونی در کار خلقت بود به خیام نسبت داده‌اند و هر رباعی را که از میخوارگی و دم غنیمت شمردن سخن می‌گوید از او شمرده‌اند.
با این حال، در همین مجموعه‌ها رباعیاتی هم که به خلاف این مضامین دلالت یا تصریح کند، کم نیست.
به این ترتیب، مردی که در دوران خود به امام و حجه‌الحق معروف بود و تالی ابن‌سینا شمرده می‌شد و در شهر خود چنان مقام اجتماعی بلندی داشت که کسی چون سنایی برای حل یک مشکل شخصی به او متوسل می‌شد، به مرور زمان به صورت رندی لاابالی و میخواره مجسم شد که هر شب در میخانه‌ای سر بر بالین می‌نهاد.
از مظاهر اجتماعی این جفای بزرگ که از سر جهل یا غرض بر خیام رفته است آن است که متأسفانه گاهی در کشورهای عربی گاه نام الخیام را بر سردر کاباره‌ها می‌بینیم.
متأسفانه خیامی که از طریق ترجمه آزاد، زیبا و شاعرانه ادوارد فیتز جرالد، شاعر انگلیسی، شناخته شده است، و زمانی شاید مشهورترین نام در محافل شعری اروپا بوده است، بیشتر به این شخصیت اخیر نزدیک است.
فیتز جرالد نه‌تنها سعی کرده است که یک تدوین موضوعی به رباعیاتی که ترجمه کرده بدهد بلکه مضمون این رباعیات را هم به رنگ فضای فکری عصر خود درآورده است.
در واقع فیتز جرالد در خیام همسخنی سراغ کرده و برخی از اندیشه‌های خود را، که در واقع نه اندیشه‌های شخصی او بلکه انعکاسی از فضای فکری انگلستان قرن نوزدهم و یادگار دوران سیطره رمانتیسیزم است، از زبان او بیان کرده است.
تا جایی که برخی از اشعار فیتز جرالد در واقع ترجمه هیچ یک از رباعیات خیام نیست.
چنین بود که خیام فیتز جرالد، در اواخر قرن نوزدهم و اوایل قرن بیستم به صورت یک کالای هنری در آمد و نقاشان و تذهیب‌گران، بر طبق سبکهای رایج عصر، به تزیین و تصویرگری این اثر پرداختند.
می‌توان گفت که انگلیسیهای قرن نوزدهم در واقع خیام را نمی‌خواستند بلکه تصویر خود را در آیینه اثری که از آن خیام می‌پنداشتند تماشا می‌کردند.
البته از این بابت ملامتی متوجه فیتز جرالد نیست، که کار تحسین‌برانگیز او جلوه‌ای از قدرت قریحه شعری نبوغ‌آمیز اوست.
اساسا ترجمه شعر به زبانی دیگر کار دشواری است و ترجمه شعر کلاسیک فارسی، بخصوص در قالب‌های غیر داستانی و غیر روائی آن دشوارتر.
هر زبان یک جهان است.
و شعر هر زبان روح و راز و رمز آن جهان را با خود دارد.
اگر ترجمه بعضی انواع شعر نو فارسی به زبانهای اروپائی ممکن‌تر است شاید به آن دلیل است که آن‌ها در اصل پیدائی خود و در مسیر رشد و بلوغ خود، ارتباطی ژنتیکی و ترجمانی با مفاهیم و نگاه و تصویرهای شعری و ادبی نو در آن زبانها داشته‌اند.
پس در کار ترجمه شعر کلاسیک فارسی، تنها چاره‌ای که می‌ماند این است که شاعر و نابغه ادبی پر‌قدرتی که فارسی بداند و بفهمد پیدا شود، شعری فارسی را بخواند و در سوخت و ساز روح شاعرانه خود هضم کند و در حالی که حامل آن تأثیر و حامله از آن است، شعر دیگری به زبان خود بزاید.
شعری که ترجمه نیست اما ترجمه هم هست، و خویشاوندی و رگه‌های نسبت ابوت و بنوت شاعرانه در آن پیداست.
فیتز جرالد چنین نبوغ و قدرتی را داشته است.
این جمله از استاد نیشابوری، دکتر شفیعی کدکنی است.
مقدمه تاریخی و تحلیلی به قلم آقای رشدی راشد است.
مجموعه کار نسخه فرانسوی را هم ایشان و آقای بیژن وهاب‌زاده انجام داده‌اند و نسخه انگلیسی بر اساس نسخه فرانسه تهیه شده است.
۳ مترجم انگلیسی و فرانسه این اثر، آقای پروفسور حسین صادقی جراح معروف ایرانی مقیم سویس هستند و کتاب را به هزینه شخصی خود به چاپ رسانیده‌اند.
کتاب به خط استاد امیرخانی کتابت شده و با تصاویری از استاد فرشچیان آراسته گشته است.
۴ باید قدردان همه دانشمندان، ایرانیان فرهنگ‌دوست مقیم خارج، و نهادهای رسمی کشورمان باشیم که با همت علمی و مالی خود این اقدام پسندیده را ممکن کردند و به سامان رسانیدند و نمونه خوبی از همکاری و به هم پیوستگی امکانات و همت مردمی و رسمی برای خدمات فرهنگی به جای گذاشتند.
مطمئنا همت و نیت افراد و نهادهای محترمی که کمک‌های مالی کرده‌اند به ذکر نامشان در این نوشته متکی نیست.
هر چند که نام آنان به قصد سپاس، در اسناد همایش در یونسکو آمده است.
این همایش در چارچوب طرح بیت‌الحکمه برگزار شد و آقای دکتر احسان نراقی هماهنگ‌کنندگی آن را در دبیرخانه یونسکو بر عهده داشت.
گفتنی است که چند ماه پیش از این همایش، دانشگاه استراسبورگ که آقای دکتر بیک باغبان استادی ایران‌شناسی و زبان فارسی در آن را بر عهده دارند با همکاری دانشگاه تهران، به بزرگداشت خیام و جامی همت گماشت.
۵ بخشی از مطالب این یادداشتها، در یادداشتهایی از این قلم که پیش از این، با عنوان سه چهره خیام چاپ شده است نیز آمده است.
مدیرعامل شرکت مخابرات استان همدان گفت: امسال با ایجاد یک مرکز تلفن همراه با ظرفیت یکصد هزار شماره، همدان به مرکز تلفن همراه غرب کشور تبدیل می‌شود.
محمد رضا زهره‌وند افزود: قرارداد تجهیز، نصب و راه‌اندازی این مرکز با کارخانه‌های مخابراتی شیراز به عنوان طرف معامله شرکت زیمنس آلمان، منعقد شده است.
وی گفت: اکنون در استان‌های منطقه هشت مخابراتی کشور شامل کردستان، ایلام مرکزی، کرمانشاه و همدان در مجموع ۵۲ هزار شماره تلفن همراه دایر است که تمام آن‌ها از دیگر استان‌ها تغذیه می‌شوند.
زهره‌وند یادآور شد: با راه‌اندازی مرکز تلفن همراه همدان، این تلفن‌ها از این مرکز تغذیه خواهند شد و سه چهارم ظرفیت این مرکز معادل ۵۷ هزار شماره تلفن همراه جدید قابل واگذاری به مشترکان خواهد بود.
مدیرعامل شرکت مخابرات همدان، تعداد تلفن‌های همراه واگذارشده به مشترکان را در استان همدان چهار هزار و ۵۰۰ شماره ذکر کرد و افزود: امسال شهرستان‌های تویسرکان، بهار، کبودرآهنگ و منطقه گردشگری غار علیصدر به شبکه تلفن همراه می‌پیوندند که در این صورت کلیه مراکز شهرستان‌های تابعه استان همدان تحت پوشش تلفن همراه قرار خواهند گرفت.
کوچ دو هزار و ۵۰۰ خانوار از عشایر به مناطق ییلاقی استان اصفهان در این هفته آغاز شد.
بهمن احمدیان سرپرست اداره امور عشایری شهرستان فریدون‌شهر گفت: عشایر در مناطق فریدون‌شهر، داران و چنارود چادگان مستقر می‌شوند.
وی افزود: کوچ عشایر به علت خشکسالی، امسال زودتر از سال‌های قبل شروع شده است.
وی افزود: نمایندگان شرکت پشتیبانی امور دام نیز به منظور خرید دام مازاد عشایر همزمان در مناطق ییلاقی استان مستقر شده‌اند.
در همین حال دانشگاه علوم پزشکی و خدمات بهداشتی و درمانی استان اصفهان نیز سه گروه بهداشتی و درمانی این دانشگاه را در مسیر کوچ مستقر کرده است.
عشایر اصفهان که از قشلاق‌های خوزستان به این استان آمده‌اند تا اوایل مهرماه در مناطق ییلاقی مستقر خواهند بود.
مدیر کشاورزی تربت‌حیدریه گفت، کشت محصولات بهاره در سطح ۲۲ هزار هکتار از اراضی قابل کشت این شهرستان آغاز شد.
محمد سلطانپور افزود: این میزان سطح کشت با توجه به بروز پدیده خشکسالی، نسبت به پارسال ۸۱ درصد کاهش دارد.
وی گفت: پیش‌بینی شده که امسال بالغ بر ۴۰۰ هزار تن انواع محصولات زراعی بهاری و باغی در تربت‌حیدریه تولید شود که با توجه به خشکسالی، نسبت به سال قبل ۱۸ تا ۲۰ درصد کاهش خواهد داشت.
فکر و اندیشه به هرج و مرج و یا لیبرالیسم منحط دچار می‌گردد که نتیجه آن حذف دینداری و یا ایمان مردم می‌شود و یا از اولویت تا حد جزم‌اندیشی و تحجر در دینداری بدون توجه و انگیزه داشتن و حراست از آزادی فکر به کویر جمود و تفتیش عقاید می‌رسد!
تردید نباید داشت که از چنین منظر و نگاهی متحجرین و سکولارها از یکدیگر تعریف مشابه می‌دهند.
فلسفه مدرسی، اسکولاستی سیسم و سکولاریسم در عین تنافر لفظ و محتوا، نتایج بسیار مشابه برای جوامع بشری به بار آورده‌اند.
زیرا پرچم هر دو گروه و جماعت نوعی فرقه‌گرایی سکتاریسم می‌باشد.
هر یک به جهان تک‌ساحتی نگاه دارند و بجای توازن و تعادل، عدم توازن و افراط یا تفریط را نسخه‌پیچی می‌کنند و بجای مجموعه باورها و ارزشها و نیازهای الهی و انسانی، سوار اسب چوبین تک‌چشم و تک‌پای خود می‌باشند!
از چنین نگاهی اگر امسال سال وحدت و امنیت ملی نامیده می‌شود، وحدت به معنی سکوت و نداشتن تضارب آرای و نظر و شکوفائی اندیشه از تعامل آن‌ها نیست.
جامعه به شعورآفرینی اندیشه‌های نو و رشد عقل جمعی به نشاط و شور و به وحدت زنده نیاز دارد.
حریم حفظ وحدت در چنین جامعه‌ای همانست که رهبر معظم انقلاب و رئیس‌جمهور بارها در سخنان خود گفته‌اند و بخصوص در خطبه‌های اخیر آیت‌الله خامنه‌ای از آن به عنوان" یکدیگر را تحمل کنید" یاد کردند.
تحمل و تعامل دو واژه‌ای می‌باشد که وحدت برای حرکت رو به جلو را می‌آفریند.
اما امنیت نیز از منظر اجتماعی سکون و رکود نیست، امنیت در جامعه‌ای که انقلابی و معتقد به اصلاح است، ایجاد شرایطی می‌باشد که ارزشها در آن بالاترین و قوی‌ترین کارآیی را داشته باشد.
آنچه که در بیان رهبری معظم انقلاب در خطبه نماز جمعه گذشته، جان کلام بود و حداقل این نویسنده از آن به عنوان قلب گفتار یاد می‌کند، سه عنصر اساسی می‌باشد که در آغاز این نوشته باز آمد.
باید نشست‌های جمعی بین احزاب و گروههای متفاوت بر اساس گفتارهای رهبری از آغاز سال جدید تا امروز خطبه‌های نماز‌جمعه و بیان نظرات رئیس‌جمهور، تشکیل گردد و از بحث و تبادل نظر به راهکارهای عملی برای تعیین مرزهای تحمل و اصل تعامل برسیم و بر اساس باور همه‌جانبه از ارزشهای اساسی انقلاب اسلامی، حرکت رو به جلو را تبیین کنیم.
تیم ملی تکواندو ایران در اولین روز از چهاردهمین دوره مسابقه‌های تکواندو قهرمانی آسیا که در هنگ‌کنگ چین جریان دارد، به ۲ مدال برنز دست یافت.
علی رامشگر در وزن اول و فریبرز عسگری در وزن پنجم، دو نماینده کشورمان در اولین روز مسابقات بودند که به مقام سوم آسیا و مدال برنز دست یافتند.
رامشگر در اولین مبارزه خود در برابر حریفی از هنگ‌کنگ ۶ بر صفر پیروز شد و سپس حریفی از هند را با همین نتیجه مغلوب کرد.
وی در سومین مبارزه خود در برابر حریفی از کره جنوبی قرار گرفت و در حالی که وقت اول را با نتیجه یک بر صفر به نفع خود به پایان رسانده بود، در پایان این مبارزه با نتیجه ۴ بر ۲ شکست خورد و با نماینده ژاپن مشترکاً به مقام سوم رسید.
در این وزن نماینده کره جنوبی به مدال طلا رسید و نماینده فیلی‌پین در جای دوم ایستاد.
فریبرز عسگری تکواندوکار با‌سابقه کشورمان نیز در وزن پنجم این مسابقات در اولین مبارزه خود با نتیجه ۶ بر یک بر حریفی از چین غلبه کرد و سپس حریف اردنی خود را با نتیجه ۲۱ بر ۷ شکست داد.
وی در سومین مبارزه خود به مصاف نماینده کره جنوبی رفت و با شکست ۹ بر ۴ برابر این حریف به مدال برنز بسنده کرد.
مدال طلای این وزن به کره جنوبی رسید و نماینده چین تایپه در جای دوم ایستاد.
در دومین روز، وحید عبداللهی در وزن چهارم به یک مدال نقره دست یافت.
امید غلام‌زاده دیگر نماینده ایران در این روز در وزن دوم این مسابقات بدون دستیابی به عنوانی از دور مسابقات حذف شد.
وحید عبداللهی که با ارایه مبارزات خوب و تکنیکی خود را به دیدار پایانی این وزن رسانده بود، در مبارزه پایانی در مصاف با حریف کره جنوبی خود با نتیجه ۱۶ بر ۱۱ مغلوب شد و به مدال نقره قناعت کرد.
عبداللهی برای راهیابی به دیدار پایانی موفق شده بود، نمایندگان کشورهای نپال، ژاپن و عربستان را به ترتیب با نتیجه ۶ بر ۲، ۷ بر صفر و ۴ بر ۴ شکست دهد.
در این وزن کره جنوبی به مدال طلا دست یافت و نمایندگان عربستان و فیلی‌پین مشترکاً به مدال برنز دست یافتند.
در وزن دوم، امید غلام‌زاده تکواندوکار جوان ایرانی بعد از پیروزی بر حریفانی از مالزی و بوتان در دور سوم برابر نماینده کره جنوبی متوقف شد و از دستیابی به مدال بازماند.
تیم ایران در دوره گذشته این رقابتها که سال ۱۳۷۷ در شهر هوشی‌مینه ویتنام برگزار شد در مکان چهارم ایستاد.
تیم ایران از آن مسابقه دو مدال نقره و یک برنز کسب کرده بود.
فدراسیون فوتبال، برنامه‌های هفته بیست و ششم پایانی مسابقه‌های فوتبال دسته اول جام آزادگان و دو دیدار عقب‌افتاده تیم پیروزی تهران در این رقابتها را اعلام کرد.
طبق برنامه اعلام‌شده تیم فوتبال پیروزی تهران در روزهای سه‌شنبه ۲۷ اردیبهشت و چهارشنبه ۴ خرداد، دو دیدار عقب‌افتاده خود را در آبادان و تهران در مقابل تیم‌های صنعت نفت آبادان و ذوب آهن اصفهان برگزار خواهد کرد.
اتفاق محتمل دیگر در ترکیب آینده هیئت رئیسه این است که گروههای دوم خرداد توافق کرده‌اند این بار یکی از دو چهره زن مجلس یعنی سهیلا جلودارزاده یا جمیله کدیور به عنوان منشی در ترکیب هیئت رئیسه مجلس ششم قرار خواهد گرفت.
از سوی دیگر، حمید رضا ترقی نماینده مشهد در خصوص فراکسیون جناح راست مجلس ششم و نامزد آن‌ها برای هیئت رئیسه گفت: ما نامزد خاصی برای ریاست یا هیئت رئیسه مجلس ششم نداریم و از نامزدی مهدی کروبی برای ریاست حمایت می‌کنیم.
شواهد و قراین حاصل از نشست گروههای دوم خرداد حاکی است که تنها نامزد کسب ریاست مجلس مهدی کروبی است و بهزاد نبوی به سمت نایب رئیس مجلس منصوب خواهد شد و از مجید انصاری به عنوان نایب رئیس دوم مجلس ششم نام برده می‌شود.
این در حالی است که محمد رضا خاتمی چهره اول انتخابات تهران اعلام کرده که نامزد ریاست مجلس نمی‌شود و بهزاد نبوی نیز به پرسشهای خبرنگاران درباره ریاست احتمالی خود پاسخ مثبت نداده است.
بر اساس این گزارش رسول منتجب‌نیا عضو مجمع روحانیون مبارز درباره ریاست آینده مجلس گفت که شخص دیگری غیر از مهدی کروبی در جبهه دوم خرداد نامزد ریاست مجلس نیست.
سرحدی‌زاده دبیرکل حزب اسلامی کار نیز از مهدی کروبی به عنوان نامزد قطعی حزب اسلامی کار برای ریاست مجلس ششم نام برد.
فراکسیون حزب همبستگی ایران اسلامی نیز در نشست روز جمعه خود، تصمیم گرفت که از ریاست مهدی کروبی برای ریاست مجلس ششم حمایت کند.
در همین حال، محسن آرمین، یک عضو سازمان مجاهدین انقلاب اسلامی با بیان این که سازمانش روی فرد خاصی تأکید ندارد گفت که بهزاد نبوی هنوز برای ریاست مجلس اعلام آمادگی نکرده است.
بر اساس گزارشهای رسیده حزب مشارکت نیز از نامزدی کروبی و نبوی حمایت می‌کند.
اعضای فراکسیون این حزب درباره ترکیب هیئت رئیسه به توافقاتی از جمله حضور یک نماینده زن و یک نماینده اهل سنت در هیئت رئیسه رسیده‌اند.
ائتلاف خط امام و رهبری هم بر اساس گفته‌های باهنر هنوز برای ریاست مجلس به تصمیم نهایی نرسیده است.
باهنر تأکید کرده است ما با کارگزاران هم می‌توانیم پیرامون مسائل آینده مجلس ششم به تفاهم برسیم.
روزنامه انتخاب در این باره روایت دیگری دارد که آنرا نیز در پی می‌آوریم: همزمان با خبرهایی که این روزها از نشست‌های تشکلها و گروه‌های سیاسی فعال در مجلس ششم به گوش می‌رسد، شنیده‌ها حکایت از آن دارد که ترکیب هیئت رئیسه ۱۲ نفره مجلس با پنج دوره گذشته آن متفاوت خواهد بود.
مهمترین تفاوت آن نیز حضور نمایندگانی از اهل تسنن و زنان در ترکیب آن است.
بر اساس اخبار دریافتی، در نشست‌های اخیر، منتخبان مورد حمایت جبهه مشارکت، مجمع روحانیون و دیگر گروه‌های جبهه دوم خرداد ائتلافی که اکثریت را در مجلس ششم در اختیار دارد در مورد گنجاندن یک نماینده سنی و یک نمایندهٔ زن در ترکیب هیئت رئیسه مجلس آینده بحث شده و نامزدهایی نیز برای آن معرفی گشته است، اما با این حال، هر دو گروه نامزدی خاص را معرفی کرده است.
از قرار معلوم، مشارکت، جلالی‌زاده منتخب مردم سنندج و مجمع روحانیون، حسینی نماینده بندر لنگه را به عنوان عضو سنی مذهب هیئت رئیسه مجلس ششم معرفی کرده‌اند در حالی که هر دو درباره حضور خانم جلودارزاده در هیئت رئیسه اتفاق نظر داشته‌اند.
چنین اختلاف نظری در مورد ریاست مجلس ششم میان دو گروه عمده جبهه دوم خرداد نیز به چشم می‌خورد.
اکثریت جبهه مشارکت از نامزدی بهزاد نبوی که یک غیر روحانی است، برای ریاست بر مجلس آینده دفاع می‌کنند، در حالی که مجمع روحانیون و حزب همبستگی خواستار ریاست حجت‌الاسلام والمسلمین مهدی کروبی است.
در این میان، حزب کارگزاران سازندگی یک گروه دیگر جبهه دوم خرداد و ائتلاف پیروان خط امام و رهبری ائتلافی که اکثریت مجلس پنجم را در اختیار دارد اما در مجلس ششم به اقلیت تبدیل می‌شود نیز ظرف چند روز گذشته با حضور منتخبان خود، نشست‌های جداگانه‌ای برگزار کرده‌اند اما از نتایج این نشست‌ها تا کنون اخبار موثقی انتشار نیافته است.
این دو گروه، از ریاست هاشمی رفسنجانی بر مجلس ششم دفاع می‌کنند اما هنوز معلوم نیست که آیا شخص وی برای بر عهده گرفتن مجدد این سمت اعلام آمادگی خواهد کرد یا خیر؟
با این حال گفته می‌شود، مرعشی جانشین دبیرکل حزب کارگزاران از اعضای مورد حمایت جبهه دوم خرداد برای هیئت رئیسه مجلس آینده است.
هیئت رئیسه مجلس ۱۲ عضو دارد که به ترتیب شامل رئیس، دو تن از نواب وی، سه کارپرداز و ۶ منشی است.
روزنامه انتخاب در یک خبر دیگر نوشته است: حسینی اخلاق در خانواده از شایعه‌سازان شکایت کرد.
در این خبر گفته شده است: چندین ماه پس از بروز شایعاتی مبنی بر اسیدپاشی و آسیب رسیدن به برخی از اندام‌های حجت‌الاسلام حسینی که به حسینی اخلاق در خانواده معروف است، وی دیروز از تریبون مجلس رسماً این شایعات را تکذیب کرد.
وی در نطق پیش از دستور مجلس گفت: دشمنان دین خدا و قلم‌های آزاد هرزه‌نویس شایعه‌پرداز بدانند، این بنده با سلامت کامل و صلابت تمام به یاری خدا و همراه با همه انصار دین خدا، در پاسداری از ارزشهای انقلاب اسلامی می‌کوشم.
حسینی درباره چگونگی انتشار این شایعه اظهار داشت: در روزهای قبل از انتخابات، یکی از دوستان حاضر، روزنامه‌ای به من نشان داد و گفت: می‌بینی درباره‌ات چه نوشته است؟
گفتم: تهمت و دروغ و افتراست.
هدفشان این است که اعتمادی که مردم به این بنده خدا دارند را بشکنند.
وی افزود: گفتند: تکلیف کن.
طرح شکایت کن.
تکذیب کردم، چاپ نکردند، ندیدم که چاپ کرده باشند، طرح شکایت کردم، هنوز نوبت دادرسی نرسیده است.
اگر هم برسد، چه فایده؟
نماینده تهران با اشاره به این که انتشار شایعات، ایمان و اعتماد مردم را تخریب می‌کنند و آنان را به گناه و دروغ و تهمت مبتلا می‌سازد، تصریح کرد: برای رسیدگی به چنین گناه فراگیری جز در محضر پروردگار متعال، دادرسی میسر نیست.
حسینی همچنین مطبوعات توقیف‌شده را دارای همان اهداف جاسوسان خائن صهیونیستی و در خدمت استکبار جهانی دانست و اظهار داشت: مثلاً آیا انتشار یک شایعه درباره کسی که در سراسر کشور، مورد اعتماد و علاقه خانواده‌هاست بدون خواست دشمن صهیونیستی و سازمانهای جاسوسی دشمن در برخی از روزنامه‌ها چاپ می‌شود؟
وی افزود: البته، دشمن و قلمزن مزدورش به شخص سید علی‌اکبر حسینی چندان کاری ندارد.
او می‌خواهد اعتماد مردم را به روحانیت و به دستورات دین که به وسیله اینان بیان می‌شود، بشکند.
او می‌خواهد اعتماد و آرامش مردم را از شنیدن نصایح اخلاقی، به شک و تردید و بدبینی برساند.
او می‌خواهد یأس و ناامیدی ایجاد کند، لذا در پوشش آزادی قلم شایعه‌ای می‌نگارد و با تیراژ هزاران منتشر می‌کند.
ائتلاف نمی‌کنند.
روزنامه هم‌میهن خبر داده است که کارگزاران در مجلس ششم با جریان راست ائتلاف نمی‌کنند.
این روزنامه افزوده است: به گزارش خبرنگار پارلمانی هم‌میهن، حسین مرعشی که در جمع خبرنگاران سخن می‌گفت با بیان این مطلب افزود: در مجلس ششم اولویتها با مجلس پنجم متفاوت است.
به عنوان مثال روحانیون مبارز در دعوتی که از نمایندگان طیف خود برای برگزاری همایش داشتند تعدادی از نمایندگان جناح راست را هم دعوت کرده بودند و این امر نشان‌دهنده تفاوت اولویت‌های مجلس ششم با مجلس پنجم است.
نماینده کرمان در پاسخ به سؤالی پیرامون ریاست مجلس ششم گفت: اگر هاشمی رفسنجانی به مجلس بیاید از وی خواهیم خواست ریاست مجلس را بپذیرد.
وی جناح‌های داخل نظام را عضو خانواده بزرگ ایران خواند و تأکید کرد: گروههای سیاسی باید در عین رقابت سیاسی، نوعی همگرایی داشته باشند و برای پیشبرد اهداف مشترک همکاری کنند.
وی با بیان این که از بدو تأسیس انقلاب اسلامی افراد، گروهها و شخصیت‌هایی حکومت دینی را قبول نداشته‌اند، ادامه داد: حزب کارگزاران سازندگی ضمن تأکید بر حقوق شهروندی افراد، معتقد است گروههای داخل نظام نمی‌توانند برای اهداف زودگذر سیاسی، مرزهای خود را با کسانی که اساس نظر دینی و جمهوری اسلامی را قبول ندارند، مخلوط کنند.
یک خبر غیرسیاسی در روزنامه انتخاب جلب نظر می‌کرد که آنرا برایتان نقل می‌کنیم: یک متقاضی دریافت تلفن همراه در تهران دیروز ۱۲۰ خط به طور همزمان و به نام یک نفر ثبت نام کرد.
به گزارش خبرنگار انتخاب ثبت نام این تعداد خط توسط یک نفر و به صورت یکجا در طول ۲ سال اخیر بی‌سابقه بوده است.
یک مقام آگاه در شرکت مخابرات ایران که نخواست نامش فاش شود، گفت: بیشترین رکورد ثبت نام یکجای تلفن همراه در سال ۷۸ متعلق به یک خانم تهرانی بود که اقدام به ثبت نام ۷۰ خط به صورت یکجا کرد.
وی افزود: بر اساس بررسی‌های به عمل آمده تا کنون که ۲ روز از مهلت ثبت نام تلفن همراه می‌گذرد، تقریباً ۷۰ درصد متقاضیان دریافت تلفن همراه بیش از ۵ خط ثبت نام کرده‌اند.
با اعلام آغاز ثبت نام تلفن همراه، مردم در تهران، برای این ثبت نام به باجه‌های پستی هجوم آورده‌اند.
این امر باعث تأثیرگذاری و کاهش قیمت شدید طلا و سکه بهار آزادی در بازار تهران شده است.
گزارش خبرنگار ما حاکیست قیمت طلا در بازار تهران دیروز باز‌هم ۹۲۰ ریال کاهش یافت.
همچنین قیمت نیم سکه و ربع سکه یکهزار ریال کاهش یافت.
با این وجود قیمت هر گرم طلای ۱۸ عیار نسبت به ۲ روز گذشته ۱۵۰۰ ریال، سکه تمام بهار آزادی ۱۴ هزار ریال، نیم سکه ۱۸ هزار ریال و ربع سکه ۲۸ هزار ریال کاهش یافت.
آگاهان بازار طلا و سکه معتقدند هجوم مردم برای ثبت نام تلفن همراه باعث عرضه شدید طلا و سکه در بازار و کاهش قیمت این کالاها شده است.
یک وقت به خاطر دارم در مجلس شورای ملی البته سابق کسی به عبدالحسین هژیر ایراد کرد که تو مترجم سفارت روس بوده‌ای و حالا رئیس‌الوزراأ و وزیر دربار شده‌ای.
هژیر در جواب گفت: شما درست میگویید، من مترجم سفارت بوده‌ام و بالنتیجه هر کس نداند من می‌دانم که سفارت روس دو در دارد.
یک در بزرگ ماشین‌رو که ارباب رجوع و اعضاء سفارت و منشی، و مترجم‌ها از آن وارد می‌شوند و آخر روز خارج می‌شوند.
اما یک در کوچک هم دارد که پشت سفارت است، و تنها عده‌ای معدود از آن خبر دارند و به روی آن‌ها گاهی باز می‌شود.
من همیشه از در بزرگ وارد میشده‌ام، اما دیگران؟
طبعاً باقی نمی‌گذاشت.
دکتر مهاجرانی از فرصت‌های طلائی تاریخ ایران است.
مردی است زبان‌دان، عربی و انگلیسی را خوب می‌داند کتابهای بسیار خوانده است.
خوش‌سخن و خطیب است و بالاتر از همه نجیب و انسان‌دوست و مردم‌نواز است و این نکته را من سالها قبل از آن که او را حضوراً ببینم به مناسبتی در مکاتباتی درک کردم البته جوان و نیرومند است و اگر روزگار فرصت دهد و زمینه فراهم باشد از نمونه رجال نامدار تاریخ خواهد شد که در خط و ربط آن‌هاست و من البته اسم کسی را نمیبرم و از خواجه نصیر و خواجه رشید و خواجه نظام حرف نمی‌زنم که فاصله زیاد است و روزگار متفاوت، ولی به هر حال هر محیطی، شخصیت درخور خود را می‌پرورد.
وقتی مادام دیولافوا صد و بیست سال پیش برای حفریات شوش از طریق دریا به ایران می‌آید، در بین راه در کشتی یونیورس با یک خانواده زنگباری همراه شد.
حاجی محمد وزیر بزرگ سلطان زنجبار به زیارت کربلا می‌رفت و قرار بود در مسقط و عمان توقف و با امام آنجا که لابد قوم و خویش او بوده ملاقات کند.
مادام دیولافوا می‌نویسد: با این که حاجی محمد مردی متقی است و روزی پنج بار، جهت مکه را می‌پرسد تا در ساعات نماز، مقابل کعبه بایستد از غذاهای انگلیسی هم بدش نمی‌آید و سر میز غذاهای معمولی را می‌خورد…
اما زن او، که ظریف و زیباست، پیراهنی از کرب دوشین قرمز پوشیده، شلواری از ساتن سبز گلدوزی دارد که دور قوزک پا مرواریددوزی شده است.
سپیده‌دم از اطاقش خارج می‌شود، وقتی راه می‌رود صدای زنگ عطردان‌های طلا که به گردن آویخته است با صدای به هم خوردن خلخالهای بزرگش مسیر او را مشخص می‌کند و هر آن احتمال می‌رود که خلخالها از پای کوچکش بیفتد.
غلامان قبلاً یک قالی ایرانی روی عرشه گسترده‌اند.
او در وسط قالی می‌نشیند و مراقب بازی بچه‌هایش می‌شود…
خانم دیولافوا در دنباله این خاطره می‌نویسد: پس از آن که خانم جای خود را ترک کرد، نیمکتی با تشکچه و پوشش سفید می‌آورند.
وزیر روی آن دراز می‌کشد خود را می‌پوشاند، و پاهای برهنه‌اش را در اختیار غلامانش می‌گذارد.
این غلامان، پای او را با احترام می‌گیرند، و با ملایمت مشتمال می‌دهند.
کم‌کم مشتمال به نوازش تبدیل می‌شود، و دستهای سیاه، پوست ارباب را نوازش می‌دهند.
معمولاً برای آن که خواب به چشمان وزیر بیاید یک ساعت مشتمال کافی است…
پایان قرن اتم روزگار وزارت کردن نیست.
دکتر مهاجرانی می‌فهمد مقصودم کیست؟
این چگونه وزارتی است؟
چنین وزارتی در حکم همان پوست پلنگ است که گفتند: بپوشید، میمنت دارد.
گفت: اگر میمنت داشت برای صاحبش داشت.
به هر صورت کار وزارت، کار پر‌دردسری هست، ولی به هر حال نمی‌شود مقام وزارت را خالی گذاشت.
افلاطون دستور میدهد که اهل علم و خصوصاً فلسفه باید در کار سیاست دخالت کنند و وارد شوند که کار به دست طبقات عوام نیفتد.
ولی او نیز قبول دارد که شغل دولت بی‌خطر نیست و کار دولت پر‌خطر است.
یا سر می‌رود، یا کلاه می‌آید.
اگر مهاجرانی در امور خلق و سیاست عامه روی اصول کار را ادامه دهد و از طلبگی و تحصیل کمال دست باز ندارد و مغرور نشود به قول آن روحانی عالیقدر البته طلبه است.
آن روزها را من به خاطر دارم، پدرم معمم بود و معروف به حاج آخوند، و معلم مدرسه پاریز هم شده بود.
افضل روحی که از کارمندان عالی‌رتبه معارف کرمان بود به پاریز آمد و یک کلاه تمام‌لبه همراه داشت و مهمان ما شد.
من بچه بودم.
با پدرم گفتگو داشت و گفت: جناب حاج آخوند، روزگار تغییر کرده، شما اگر بخواهید معلم باشید باید عمامه را بردارید، و اگر بخواهید معمم باشید البته از مدرسه باید استعفا کنید.
پدرم چون به حقوق معلمی احتیاج داشت و البته دلش می‌خواست معلم باشد، خطاب به افضل گفت: عمامه را برمیدارم، چه، در لباس معلمی بیشتر از لباس معممی می‌توانم به این بیچاره‌ها خدمت کنم، و چنین کرد.
باز خاطره دیگری از همان روزها دارم.
یک روحانی سیرجانی که خیلی خوش‌نام هم نبود، وقتی پدرم را بدون عمامه دید، شاید از راه همدردی، یا علت دیگر، خطاب به پدرم گفت: جناب حاج آخوند، ما هم عمامه را برداشتیم.
و پدرم بی‌تأمل در جواب او گفت: عمامه را برداشتی و منت بر سر اسلام گذاشتی.
دلارهای پشت‌سبزی که اگر آن‌ها را روی هم جمع کنی، یک چمدان می‌شود.
مهاجرانی نفهمید یا خود را به نفهمی زد که آن چمدان را حواله به امریکا کرد.
و درین مورد هم مهاجرانی تقصیری ندارد که خود اقرار کرده که در بچگی یک کاسه لبریز از شیری خورده است که بعض سیاستمداران کشیده‌اند.
و گفته‌اند: تزکیث المرأ لنفسه قبیح!
مهاجرانی در نخستین روز که صحبت از ویلای لواسان کرد، در آخر مقاله‌اش نوشته بود: در مهمانی جمعه لواسان، هیچ سفیر اروپائی حضور نداشت هیچ گونه بحثی در مورد سرمایه‌گذاری مشترک یا پروژه تجاری مطرح نبود.
یک مهمانی ساده بود آخرین تیر بخت‌النصر بود که کمانه کرده است البته رسوائی آن، به تعبیر شما، مثل روسیاهی است که به ذغال می‌ماند.
امیدوارم روزی، استاد دانشمند دکتر باستانی پاریزی، ماجرای لواسان را، با قلم از عسل شیرینترش بنویسد تا این واقعه تاریخی!
چنان که شایسته است ثبت شود…
بنده خواستم عرض کنم که اگر شیرینی باشد و عسلی باشد، نیش زنبوری‌اش نیز هست، و این شوخی مخلص در حق مهاجرانی که طلبه است از همان نوع گفتگوهای نیش زنبوری است، مثل آن شوخی کاسه شیر.
در واقع درین مقاله شیر و عسل با هم ممزوج شده است: کس عسل بی‌نیش ازین کندو نخورد، کس گل بی‌خار ازین بستان نچید.
من نمی‌دانم.
آن خبرنگار که داستان لواسان او را هراسان کرده، دلیلش چه بوده؟
سوره اسری، آیه ۳۶.
چند کلمه از میزبان خودمان هم بگویم.
شهدالله اگر هزاران دلار و مارک به جرائد می‌داد اینهمه اسم قالی بهارستان یک هفته تمام در جرائد برده نمی‌شد و
ده بیست سال است از هر کتاب خودم نسخه اول را به آقای دعائی استاد ثلث کرمانی و دو ثلث یزدی خودم تقدیم می‌کنم و پشت‌نویسی می‌کنم، یک کلمه در باب آن‌ها در اطلاعات نمی‌نویسد که نمی‌نویسد، اما هفته گذشته، نان و آب از دهن دعائی و روزنامه اطلاعات افتاد و اسم کتاب تاریخ باستانی پاریزی نیفتاد.
حسین جانی که اهل حسین جان اراک است هم لابد از سرگذشت قالی بهارستان خبر داشت که نام قالی‌فروشی خود را در شهرک غرب، بهارستان گذاشت و من از قول ابن اثیر عرض می‌کنم که قالی بهارستان شصت ذراع طول و شصت ذراع عرض داشت یک جریب مثل این که طول و عرض آن درست نباشد قالی مربع کمتر بافته می‌شود؟
سعد بن ابی وقاص موافقت سربازان را گرفت که آن را یک‌جا به مدینه بفرستند و چنین کردند اما عمر در مدینه نتوانست در برابر مهاجر و انصار مقاومت کند و قالی را سالم نگاهدارد.
بعضی گفتند بهتر است سهم خلیفه باشد، اما بسیاری خواهان تقسیم آن شدند و قالی بین یاران تقسیم شد و قطعه‌ای از آن نیز سهم حضرت علی فرستاده شد که به بیست هزار درهم فروش رفت، و کسی که این پنج یک غنائم را به مدینه برد شخص سلمان فارسی بود.
چه تبلیغی از این بالاتر که نام بهارستان، هزار سال است در کنار نام حضرت علی ع تکرار می‌شود؟
این را هم بگویم، که همین کار، بزرگترین تبلیغ برای قالی بهارستان بود که اسمش در تاریخ ماند.
من شک ندارم که صدها و شاید هزارها قالی رنگارنگ بافت کرمان و ساروق در طاق کسری افکنده بوده است که نصیب سربازان فاتح شده، ولی اسم هیچکدام از آن قالی‌ها باقی نماند.
تنها قالی بهارستان بود که همه جا بازگو شد چه در طبری و چه در ابن اثیر، چه در النجوم الزاهره و چه در العبر، چه در روضث‌الصفا و چه در حبیب‌السیر.
تبلیغی از این بالاتر؟
من مطمئنم اگر آن تکه بیست هزار درمی قالی بهارستان باقی مانده بود و یک جائی آن را حراج می‌کردند، همین آقای حسینجانی صاحب فرش بهارستان، همان تکه را، نه به بیست هزار درم، بلکه به بیست میلیون دلار خریداری می‌کرد و در سردر مغازه‌های چشم‌نواز خود می‌گذاشت و البته درین معامله، فروشنده مطمئنا مغبون بود که گفته‌اند: هر چه خریدی یافتی، هر چه فروختی باختی.
فکر می‌کنم این قالی‌فروش اراکی همسایه ما هم از معجزه تبلیغ طبری‌ها و قلقشندی‌ها کاملاً آگاه بوده که نام خود را فرش بهارستان گذاشته.
این اراکی‌ها خصوصاً دهاتی‌هایش چه‌قدر هوشیار و زیرک‌اند.
بر اساس پیشنهاد و طرح جدید اتحادیه اروپا، بسته‌های حاوی قرص‌های ویتامین، احتمالاً در آینده نزدیک دارای برچسب‌های هشداردهنده خواهند بود.
این برچسب‌ها به منظور جلوگیری از مصرف بی‌رویه ویتامین‌ها به عنوان قرص‌های تقویتی یا رژیم‌های غذایی بهینه‌ساز به کار می‌رود.
هشدارها همچنین شامل محدودیت فروش در برخی از کشورها خواهد شد.
به گفته کارشناسان برچسب‌های هشداردهنده باید تعیین دوز دقیق روزانه، و خطرها و پیامدهای مصرف بیش از حد یا جانشینی برای رژیم‌های غذایی را به مصرف‌کنندگان ارائه دهند.
در همین حال نوشتن عباراتی مانند قرص‌های ویتامین از بیماری‌ها پیشگیری یا آن‌ها را درمان می‌کنند ممنوع خواهد شد.
مقامات اتحادیه اروپا امیدوارند طرح جدید هشدارها تا پایان ماه مه سال ۲۰۰۲ اجرا شود.
حشرات هم درد را احساس می‌کنند.
بررسی‌های جدید نشان می‌دهد که حشرات، نرم‌تنان، حلزون‌ها و سوسکها درد را حس می‌کنند.
فدراسیون رفاه حیوانات انگلستان در یک گردهم‌آیی، این موضوع را که حیوانات حس دارند مورد بحث و بررسی قرار داده است.
دکتر استیفن ویکنز می‌گوید: افرادی که تصور می‌کنند حشرات درد را احساس نمی‌کنند، در اشتباهند.
دکتر کریس شروین از دانشگاه بریتسون نیز گفت: حشرات در واکنش به شوکهای الکتریک نظیر گربه‌ها و سگها عمل می‌کنند.
شروین گفت: پیش از این می‌گفتیم حیوانات بزرگتر نظیر شامپانزه‌ها درد را احساس می‌کنند ولی حشرات چنین احساسی ندارند، اما تحقیقات خلاف این را نشان داده است.
افرادی که مشکلاتی در زمینه فهم و بیان لغات دارند، بهتر از سایرین دروغگوها را تشخیص می‌دهند.
این افراد احتمالاً از روی تغییرات چهره یا صدا و یا هر دو به دروغگو بودن طرف مقابل پی می‌برند.
اختلال زبانی در اثر آسیب‌های نیمکره چپ مغز در جریان سکته مغزی و یا سرطان رخ می‌دهد.
پژوهشگران معتقدند که مغز انسان با افزایش قابلیت خود برای شناسایی افراد دروغگو، نقش به وجود آمده در قابلیت سخن گفتن را جبران می‌کند.
دکتر اکتوف، روانشناس دانشگاه بوستون می‌گوید: احتمال سخن گفتن دروغ را استتار می‌کند و وقتی کسی قابلیت فهم لغات و سخن گفتن را از دست می‌دهد این عامل استتار از میان می‌رود و شخص به راست و دروغ گفتن طرف مقابلش پی می‌برد.
نتایج مطالعه دانشمندان دانشگاه بوستون روی افراد افازیک که قابلیت فهم لغات و سخن گفتن را از دست داده بودند، ثابت کرد که این افراد فقط با نگاه کردن به چهره دیگران در هفتاد و سه درصد موارد دروغ را تشخیص می‌دهند.
پژوهشگران در صددند که با روش‌های تصویربرداری به مطالعه مغز بیماران افازیک و قابلیت آن‌ها در شناسایی افراد دروغگو بپردازند.
به مناسبت صدمین روز تشکیل دولت جدید اتریش، اواخر روز شنبه تحصنی همراه با اجرای موسیقی تحت عنوان صد روز مقاومت در وین برگزار شد.
به گزارش خبرگزاری آپا، در این تحصن که در هلدن‌پلاتس، در مقابل کاخ ریاست‌جمهوری و دفتر صدراعظم اتریش صورت گرفت، صد نفر از کسانی که مسئول پخش موسیقی در دیسکوها و جشن‌ها هستند، به همراه تجهیزات صوتی، مخالفت خود را با دولت ائتلافی احزاب آزادی و مردم از طریق پخش موسیقی و بلند کردن صدای آن ابراز کردند.
در شهر اینستبوک نیز روز شنبه تظاهراتی در مخالفت با برپایی همایش تعدادی از گروه‌های راست افراطی، که روز جمعه برگزار شده بود، صورت گرفت.
در این تظاهرات که از سوی جنبش مقابله با نژادستیزی استان تیرول برنامه‌ریزی شد، حدود ۲ هزار نفر شرکت کردند.
محققان انگلیسی با دستکاری ماده شیمیایی خاصی در مغز به نام ماده پی روش جدید درمانی برای افسردگی، اضطراب، تنش و اعتیاد به مواد مخدر ابداع کرده‌اند.
دکتر هانت از دانشگاه لندن و همکارانش، با مطالعه ژن گیرنده ماده پی در موش‌ها، به بررسی اثرات این ماده در اعتیاد به کوکائین و مرفین پرداختند.
نتایج مطالعات حاکی از آن است که با حذف گیرنده ماده پی، موش‌ها پس از مصرف مرفین احساس لذت نمی‌کنند و در‌نتیجه به آن معتاد نمی‌شوند.
با توجه به نتایج مطالعات اخیر، با مهار گیرنده ماده پی در مغز، می‌توان افراد معتاد را درمان کرد و از بازگشت آنان به سوی مواد مخدر در اثر تنش‌های محیطی نیز پیشگیری کرد.
به علاوه، نتایج مطالعات نشان می‌دهد که مهارکننده‌های گیرنده ماده پی در درمان افسردگی و اضطراب هم کارآیی چشمگیری دارند.
به گزارش شبکه تلویزیونی آلمان، یک نمایشگاه بین‌المللی فن‌آوری روز یکشنبه در برلین گشایش یافت.
بر‌پاکنندگان این نمایشگاه قصد دارند پیوند میان نسل گذشته و فن‌آوریهای علمی کنونی را به بازدیدکنندگان نشان دهند.
در قسمتی از این نمایشگاه، زمین فوتبالی برای سگهای ربات در نظر گرفته شده است که در آن به مسابقه می‌پردازند.
در این نمایشگاه میان سنت‌های فرهنگی مربوط به گذشته و محصولات مدرن کنونی ارتباط ایجاد شده است.
این نمایشگاه منحصر‌بفرد شامل بخشهایی است که برای اولین بار بازدیدکنندگان می‌توانند بسیاری از فرضیه‌های علمی را مانند حالت بی‌وزنی به طور واقعی تجربه کنند و از ارتباط خود با طبیعت بیشتر آگاه شوند.
بیش از ۴۰۰ شهر چین با کمبود آب روبرو هستند.
بیش از ۴۰۰ شهر از میان ۸۶۶ شهر چین با کمبود آب روبرو هستند و یکصد شهر از میان این ۴۰۰ شهر، در معرض تهدید جدی کمبود آب قرار دارند.
جو ون‌جی معاون وزارت منابع آبی چین در گردهمایی بین‌المللی تضمین منابع آبی برای توسعه بهینه در قرن بیست و یکم که عصر پنجشنبه گذشته به کار خود در شهر تیان‌جین چین پایان داد، گفت: نزدیک به نیمی از رودخانه‌های چین و بالغ بر ۹۰ درصد از منابع آب شهری اکنون مورد استفاده قرار گرفته است.
دانشمندان انگلیسی اعلام کردند اسپری انسولین که مراحل آزمایش خود را می‌گذراند، می‌تواند جایگزین روش تزریق انسولین برای مبتلایان به بیماری قند شود.
به گزارش آسوشیتدپرس از لندن، این اسپری جدید در دهان پاشیده و از طریق عضلات داخلی گونه‌ها جذب می‌شود.
پزشکان انگلیس می‌گویند: نتایج آزمایش‌های اولیه روی ۴۴ بیمار حاکی از تثبیت قند خون آن‌ها پس از استفاده از این اسپری است.
آن‌ها همچنین می‌گویند: هرچند نتایج آزمایش این اسپری امیدوارکننده است، اما هنوز بسیار زود است که آن را به عنوان جایگزین روش تزریق معرفی کرد.
این پزشکان افزودند: مبتلایان به دیابت نوع دوم بهتر می‌توانند از این اسپری استفاده کنند و مبتلایان به دیابت نوع اول همچنان باید از روش تزریق استفاده کنند.
روزنامه کریستین‌ساینس‌مانیتور در گزارشی ویژه به قلم دانیل لنگن کمپ با اشاره به این که مأمورین پلیس فدرال آمریکا اف بی آی برای نخستین بار در پروژه‌ای با پلیس مجارستان همکاری می‌کند، نوشت: این اقدام، معنی و مفهوم تازه‌ای به جهانی شدن می‌بخشد.
به نوشته این روزنامه، تیمی از سازمان تحقیقات فدرال آمریکا دوشادوش پلیس مجارستان، در این هفته در بوداپست، آغاز به کار کرده است.
مأموریت عمده اعضای این تیم، تعقیب باندهای مافیایی روسیه است که از پایتخت مجارستان به عنوان گذرگاهی به سوی غرب، استفاده می‌کنند.
این روزنامه افزود: سربازان آمریکایی، برای ریشه‌یابی عملیات بین‌المللی جنایی، اکنون در اقصی نقاط جهان پراکنده شده‌اند.
مأمورین فدرال که اغلب در سفارتخانه‌های آمریکا مستشار حقوقی هستند هم‌اکنون در ۴۴ کشور جهان در حال انجام مأموریت‌اند.
اما تیم بوداپست، این تعهد را به سطح تازه‌ای رسانیده و نشان از چالش گسترده‌ای دارد.
به نوشته کریستین‌ساینس‌مانیتور، تا به حال هرگز سابقه نداشته است که اف بی آی برای همکاری در مورد پرونده‌های گوناگون، با یک نیروی پلیس خارجی، یک مقر دائم عملیاتی تشکیل دهد.
به نوشته این روزنامه، هدفگیری عمده آن‌ها، گروههای جنایتکار سازمان‌یافته روسی و اوکراینی است که از زمان فروپاشی اتحاد جماهیر شوروی در سال ۱۹۹۱، سر بر آورده و شبکه‌ای از عملیات بین‌المللی، از قاچاق پول گرفته تا فحشاء، مواد مخدر، و قاچاق اسلحه و انسان، تشکیل داده‌اند.
اخترشناسان آمریکایی اعلام کردند، خرده‌سیارکی را که نخستین بار در سال ۱۹۱۱ رصد شده بود و تا کنون از آن به عنوان سیاره مفقوده نام برده می‌شد، بار دیگر رصد کردند.
به گزارش خبرگزاری رویتر از واشنگتن، اخترشناسان رصدخانه اسمیت سونیان در شهر کمبریج ایالت ماساچوست افزودند: خرده‌سیارک موسوم به آلبرت ۹۱۷ در فاصله ۴۸۰ میلیون کیلومتری خورشید، هر ۴/ ۸۲ سال یک بار به دور آن می‌چرخد که هر ۳۰ سال یک بار به نزدیک‌ترین فاصله از زمین می‌رسد که نخستین بار آن در سال ۱۹۱۱ بود و در سال‌های ۱۹۴۱ و ۱۹۷۱ بار دیگر به نزدیکترین فاصله تا زمین رسید و بار دیگر در سال آینده به زمین نزدیک می‌شود.
این اخترشناسان گفتند که آلبرت ۹۱۷ که از فاصله ۶/ ۳۰ میلیون کیلومتری زمین می‌گذرد، هیچ خطری برای زمین ایجاد نمی‌کند.
اخترشناسان می‌گویند: قطر این خرده‌سیارک بین ۲ تا ۴ کیلومتر است.
دانشمندان استرالیایی یک دودکش سیاه پوشیده از طلا را در اعماق دریا در سواحل گینه نو کشف کرده‌اند.
دودکش‌های سیاه به وسیله آب‌فشانهای اعماق دریا ایجاد می‌شوند.
جریان‌های آب در پوسته زمین که از اعماق دریا به سوی بالا حرکت می‌کنند غنی، از مواد معدنی هستند و در نهایت به صورت دودکش‌های بلند رسوب کرده و شکل می‌گیرند.
دودکش‌های سیاه برای نخستین بار در دهه سال ۱۹۷۰ میلادی کشف شدند و از آن زمان دانشمندان در این زمینه تحقیقات بسیاری انجام داده‌اند.
دانشمندان در واقع بیشتر جذب اشکالی از حیات شده‌اند که می‌توانند در اطراف دودکش‌های سیاه رشد و نمو کنند.
دودکش‌های سیاه زیستگاههای عظیمی هستند که از هر گونه نور بی‌بهره‌اند و اشکال حیات مجبورند برای بقای خود از مواد معدنی دودکش‌ها استفاده کنند تا انرژی شیمیایی را به دست آورند.
این دودکش سیاه جدید در عمق دوهزار متری دریا پیدا شده و دارای ۲/ ۷ متر ارتفاع و هشتاد سانتیمتر قطر است.
کیزو ابوچی نخست‌وزیر پیشین ژاپن که از ماه گذشته به علت سکته مغزی به حالت اغماء فرو رفته بود، روز یکشنبه درگذشت.
به گزارش ایرنا از توکیو ابوچی ۲۶ ساله که به مدت ۲۰ ماه به عنوان هشتاد و چهارمین نخست‌وزیر ژاپن زمام امور را در دست داشت، پیشتر به مدت یکسال سکان سیاست خارجی را در دست داشت.
ابوچی در سال ۱۹۳۷ در شهر کوچک ناکانوجو در یکصد کیلومتری شمال غربی توکیو متولد شد.
پدر او که نماینده مجلس بود در جرگه سیاستمداران ژاپن قرار داشته و زندگی سیاسی کیزو ابوچی نیز به سال ۱۹۶۳ برمی‌گردد که برای نخستین بار وارد مجلس نمایندگان شد.
ابوچی در ژاپن به خاطر آن که برای نخستین دوران امپراتوری کنونی ژاپن را به صورت رسمی هی‌سای یعنی دوران صلح نامید به مرد صلح شهرت دارد.
آکی هیتو در سال ۱۹۸۹ پس از مرگ پدرش هیروهیتو بر اریکه امپراتوری ژاپن تکیه زد.
ابوچی که به مدت دوازده دوره پی‌درپی نماینده مجلس بود در سال‌های ۱۹۸۷ تا ۱۹۸۹ سخنگویی دولت تاکه‌شیتا را بر عهده داشت.
بر اساس پژوهشی که نتایج آن در مجله ساینس به چاپ رسیده، فک‌ها نیز ممکن است به ویروس گریپ بی آلوده شوند.
به گزارش خبرگزاری فرانسه از واشنگتن دانشمندان فکر می‌کردند این ویروس فقط در انسان وجود دارد، اما پژوهشگران هلندی دانشگاه اراسیموس روتردام، این ویروس را در دو فک که در سواحل هلند گرفتار شده بودند، کشف کرده‌اند و معتقدند که ۰/ ۵ تا ۲ درصد فک‌های این منطقه آلوده به ویروس گریپ بی هستند.
پروفسور اوسترهاوس نویسنده اصلی این مقاله پژوهشی در مجله ساینس متذکر شده است که وجود ویروس در این فک‌ها می‌تواند تهدیدی مستقیم برای انسان باشد.
وی افزود: منشأ ویروس آشکار‌شده در این دو فک بسیار نزدیک به منشأ ویروسی است که چهار یا پنج سال پیش در نزد انسان پیدا شده بود.
ویروس گریپ ویژه پرندگان دریا و ویروس گریپ سمی ویژه خوک‌ها شناخته شده بود، اما تا کنون متخصصان ویروس گریپ بی را فقط در نزد انسان شناسایی کرده بودند.
ای ایران، تو بسیار زیبایی!
هوا لطیف و آسمان فیروزه‌گون است.
از کشتزاران غرق گل می‌گذرم و گلهای وحشی را می‌بینم که از هر سو به من می‌نگرند.
با حرص و اشتیاق به گلهای میخک صحرائی نگاه می‌کنم و چنین می‌پندارم که از برابر بوستانی در گذرم.
از سراسر این سرزمین بوی عشق و لطف بر می‌خیزد.
گوای همهٔ آن را از اجزاء غزل سعدی ساخته‌اند.
اندک‌اندک ماه نیز سر می‌زند و به این منظره می‌نگرد، و زیبایی آن بار دیگر لطف غزل سعدی را به یاد می‌آورد.
این گوشه آرام برای کسانی که از رنج راه و رنج زندگی فرسوده‌اند پناهگاهی بس دلپذیر است.
پناهگاهی است که مرا به سوی خود می‌خواند، تا جام این باده عطرآگین شامگاهان را بر لبان خشک من نهد.
ای سرزمین آسمانی فردوسی، آیا این روس خیال‌پرداز را که دیدگانی ساده و پر‌رویا داشت و مدتی مهمان تو بود، فراموش خواهی کرد؟
ای ایران، تو بسیار زیبایی.
گلهای سرخ تو چون شعله‌های آتش می‌درخشند و مرا به یاد سرزمینی دور‌دست می‌افکنند.
گلهای تو با من از صفا و لطف سخن می‌گویند و هر باره مرا وا می‌دارند که بگویم: ایران تو بسیار زیبا هستی.
اکنون برای آخرین بار عطر گلهای سرخ تو را که چون شرابی کهنه مستی می‌آورند می‌بویم، و صدای گرم تو را، ای محبوبه من برای واپسین مرتبه می‌شنوم که با من وداع می‌گوید.
اما تو و ایران تو را هرگز از یاد نخواهم برد.
به بسیار شهرها و دیارها خواهم رفت، ولی در همه جا هنگام گفتگو با مردمان نزدیک و دور، اولین سخن من وصف تو خواهد بود.
زیبای من، هر وقت آوازی می‌خوانی، از من یاد کن.
زیرا من نیز همه جا ترانه‌های خودم را با یاد تو در خواهم آمیخت.
در پی آتش‌سوزی بزرگ در جنگلهای لوس‌آلاموس در ایالت نیومکزیکو آمریکا، روز یکشنبه ساکنان این منطقه نسبت به وجود مواد آلاینده شیمیایی و فلزات سنگین در آب رودخانه‌های منطقه اظهار نگرانی کردند.
به گزارش شبکه تلویزیونی سی‌ان‌ان، به دنبال آتش‌سوزی شدید در جنگلهای حوالی مرکز تولید بمب‌های اتمی در آمریکا و منطقه فنی ۵۵ در لوس‌آلاموس نیومکزیکو که مرکز فرآوری پلوتونیوم غنی‌شده و دفن زباله‌های اتمی در این کشور است، نگرانی‌های عمده‌ای در مورد انتشار مواد شیمیایی و وجود فلزات سنگین در آب رودخانه‌های این منطقه شده است.
بنا به این گزارش، این نگرانی به‌قدری شدید است که مقامات نظامی و امنیتی آمریکا برای اولین بار طی پنجاه سال اخیر به یک گروه از خبرنگاران مطبوعات و رسانه‌های تصویری اجازه داده‌اند که از عدم تخریب و آتش‌سوزی در این منطقه کاملاً بسته که از مخفی‌ترین و محرمانه‌ترین مناطق استراتژیک در آمریکاست، فیلمبرداری کنند و به مردم این منطقه و آمریکا نشان دهند که هیچ خطری از ناحیه مواد شیمیایی و رادیو‌اکتیو آن‌ها را تهدید نمی‌کند.
این گزارش حاکیست: پستهای نظارتی که برای کنترل آلاینده‌های رادیو‌اکتیو و شیمیایی در منطقه لوس‌آلاموس وجود دارد، هیچ گونه آلودگی را ثبت نکرده‌اند، ولی این گزارشها که از سوی مقامات رسمی منتشر می‌شود، نتوانسته است از نگرانی مردم بکاهد.
کتابچه وقایع اتفاقیه آقا محمود که قبلاً کارمند دولت بوده و چندی پیش به امر بازنشستگی نایل و پس از چندی نگاه می‌کند می‌بیند حقوق بازنشستگی کفاف ده روز زندگی او را نداده.
در فکر چاره فرو‌می‌رود و می‌خواهد مغازهٔ طلافروشی باز کند که مداخل او زیاد باشد، اما چون سرمایه نداشته و نمی‌توانسته سرمایه فراهم کند، آشپزخانهٔ خود را درش را به کوچه باز می‌کند و به افراد خانوادهٔ خود می‌گوید: شما فعلاً مدتی در پاگرد پله آشپزی کنید و من در این آشپزخانه که درش را به کوچه باز کرده‌ام، جواز می‌گیرم و سلمانی راه می‌اندازم که در این کار تا یک اندازه دارای سررشته می‌باشم.
اجزای خانوادهٔ او جمیعاً مراتب را مورد قبول قرار داده و آقا محمود در محل آشپزخانه مشغول عمل سلمانی و نام سلمانی خود را محمود خوش‌دست مرسوم به سوپر‌دولوکس سابق می‌گذارد.
هنوز چندی نگذشته که مردی با کودک دوازده سالهٔ خود وارد می‌شود و می‌گوید: سر این را نمرهٔ ۴ بزن.
آقا محمود عجالتاً وارد عمل می‌شود و سر کودک را که موی او بلند بوده و فرق خود را باز کرده بوده، می‌تراشد.
آن مرد می‌گوید: من به شما امریه دادم که سر این را نمره ۴ بزن.
شما چرا سر این را تراشیدی؟
آن کودک به پدر خود متعرض می‌شود و می‌گوید: پدر جان من نمره ۲ را دوست ندارم و کلهٔ پاک تراش را دوست دارم و من قبلاً مویم مثل موی دیوید بکهام بود و حالا مویم مثل رونالدو است.
آن مرد که پدر کودک بوده است به‌ناچار قبول می‌کند و به آقا محمود می‌گوید: موی من را هم یک کم برای من کوتاه کن.
آقا محمود سر او را هم می‌تراشد و کلیهٔ طاسی سر او را که موی خود را از این طرف سر تا آن طرف سر برده بوده است، آشکار و مشتری را از این حیث افشاگری می‌نماید.
آن مرد می‌رود و به همسایهٔ خود که او هم می‌خواسته به سلمانی برود، می‌گوید: از این آقا محمود سلمانی حذر کن و برای اصلاح سر خود حتی‌المقدور مراجعه به نزد او نکن.
همسایهٔ او، به او گوش نمی‌دهد و به دکان آقا محمود می‌رود.
او هم سر او را می‌تراشد و همین طور الی غیرالنهایه.
تا مدتی هرکس که به نزد او می‌رفته که موی او را کوتاه کند، او غکما‌ینبغیف روی سر او را می‌تراشیده است.
تا این که یک روز یکی از مشتری‌ها از دست او جان‌به‌لب می‌آید و لاجرم مکنونات قلبی خود را در حضور او ابراز نموده و اظهار می‌دارد: شما به چه مجوزی، سر مشتریان خود غکما‌ینبغیف می‌تراشید؟
و من این دو دانه مو، به جانم بسته است و مگر شما از اصول کار خود بی‌اطلاعید که سر صغیر و کبیر را…
آقا محمود مذکور می‌گوید: من از اصول شغل خود بسیار بااطلاع هستم و در زمان تحصیل که به مدرسه می‌رفتم، تابستان‌ها را و سه ماه تعطیلی‌ها را به در دکان سلمانی شاگردی می‌کردم و مشتری‌ها را باد می‌زدم و پشت سرشان را پودر تالک می‌پاشیدم و فرچه می‌کشیدم و انعام می‌گرفتم.
اما بعداً که به سلک کارمندی دولت در آمدم، در ادارهٔ مالیه مشغول خدمات شدم و مدت سی سال آزگار که در آن شغل بودم، سر مأدیان را کماینبغی می‌تراشیدم و لذا این صفت سرتراشی عادت ثانوی این جانب شده و من هیچ نمی‌توانم خود را از آن منفک کنم و اگر خود را از این امر منفک کنم، یحتمل که به‌تدریج سکتهٔ کامل به من عارض شود و مرا درجا بکشد!
ناسا مشکل مالی دارد.
ادویلر معاون مدیر مسئول بخش عملیات ناسا اعلام کرد: آژانس ملی فضانوردی آمریکا به دلیل مشکلات مالی در سال ۲۰۰۳ به جای دو مأموریت به مریخ فقط یک مأموریت را به انجام خواهد رساند.
به گزارش خبرگزاری فرانسه، ویلر گفت: بودجه ما اجازه ارسال بیش از یک سفینه به مریخ را نمی‌دهد.
ناسا باید در ماه ژوایه تصمیم بگیرد که آیا یک سفینه را در مدار مریخ قرار دهد یا این که یک روبات متحرک را در سطح سیاره سرخ پیاده کند.
پکن پایتخت چین در صدد ساخت یک تله‌کابین مغناطیسی در بادالینگ مشهورترین بخش دیوار بزرگ چین است.
به گزارش شین‌هوا، برای اجرای این طرح ۳۲ میلیون دلار هزینه خواهد شد.
پیش‌بینی می‌شود، ظرف دو سال این تله‌کابین ۹۲ کیلومتری بتواند جهانگردان و مسافران را از پای دیوار مستقیماً به بالای دیوار بزرگ چین منتقل کند.
دیوار چین به طول ۶۷۰۰ کیلومتر، یکی از مراکز جذب گردشگران از سراسر نقاط جهان به چین است.
خبر خودکشی نخست‌وزیر سابق سوریه تکذیب شد.
روزنامه عرب‌زبان الحیات چاپ لندن، روز یکشنبه به نقل از منابع مطلع در دمشق، خبر خودکشی محمود الزعبی نخست‌وزیر سابق سوریه را تکذیب کرد.
به نوشته الحیات، علیرغم تکذیب خبر خودکشی الزعبی، وی به علت بیماری، در بیمارستانی در دمشق بستری است.
رهبری کشوری حزب بعث سوریه، به‌تازگی ضمن اخراج محمود الزعبی نخست‌وزیر سابق این کشور از حزب بعث به سبب فساد مالی و سوءاستفاده از قدرت، وی را برای محاکمه به دادگاه معرفی کرد.
الحیات به نقل از منابع مذکور تصریح کرد، مقامات سوریه بیش از ۵۰ اتومبیل را که به نام الزعبی و فرزندانش ثبت شده، مصادره کرده‌اند.
بنا بر این گزارش، پیش‌بینی می‌شود که وزارت دارایی سوریه تمام اموال منقول و غیرمنقول نخست‌وزیر سابق این کشور و خانواده‌اش را مصادره کند.
در چند سال اخیر نتایج مطالعات متعددی نشان داده است که مصرف زیاد گوشت قرمز منجر به بروز عوارضی چون بیماریهای قلبی عروقی، چاقی و بعضی از سرطانها می‌شود.
این در حالی است که مطالعات دیگر ثابت کرده است که مصرف ماهی خطر بروز بیماریهای قلبی را کاهش می‌دهد، علائم روماتیسم مفصلی را بهبود می‌بخشد، فشار خون را کم می‌کند و حتی در برابر بعضی از سرطانها اثر محافظتی دارد.
محققان استرالیایی نیز در مطالعه‌ای که اخیراً انجام شده است ثابت کردند که مصرف ماهی به کاهش وزن کمک می‌کند و روغن ماهی برای درمان افسردگی مفید است.
پژوهشگران معتقدند ماهی جایگزینی مناسب برای رژیم غذایی حاوی گوشت قرمز است.
اکثر ماهیها دارای مقادیر زیاد پروتئین هستند و در مقایسه با گوشت قرمز، چربی و کلسترول کمتری دارند.
پژوهشگران مصرف حداقل ۲ وعده ماهی را در هفته به همه افراد توصیه می‌کنند و معتقدند که مصرف این مقدار ماهی، خطر بروز بیماری کشنده عروق قلبی را به طرز چشمگیری کاهش می‌دهد.
هفته پیش را من در دارالعباده زیبای یزد، نایب‌الزیاره بودم و ساختمانهای زیبا و باغهای دلپذیر را تماشا می‌کردم باغها و ساختمان‌هایی که نتیجه تمدن قنات بود.
و این، حدود سه چهارم بده متوسط سالیانه رود نیل در قاهره است.
من این حرف را چهل سال پیش در یغما و حماسه کویر آوردم و گفتم که ما یک نیل از دل خاک در آورده‌ایم و اینک دوباره آن را می‌خواهیم به خاک بسپاریم.
سمینار قنات، هفته پیش حول و حوش همین مسائل دور می‌زد.
سی و سه هزار قنات باقی مانده و ۴۴ هزار چاه پیدا شده.
باری این روزها، ما که در هتل صفاییه یزد جای گزیده بودیم، من هرروز صبح که برای ناشتائی در سالن چشم‌انداز، چشم به کاج‌های بلند باغ می‌انداختم، در همان لحظه یکی از دوستان وارد می‌شد و می‌گفت: آقای باستانی، روزنامه اطلاعات دیروز را دیدی؟
و من که اظهار بی‌اطلاعی می‌کردم او اضافه می‌کرد لازم است بخوانید، چیزی در باب شما دارد.
روز بعد، دانشجوی دیگری که برای ناشتائی آمده بود، و او خانمی بود کرمانی که یکی از بهترین مقالات را در باب نظام اقطاع و اثر قنات در ادامه آن نوشته بود به‌گرمی خطاب به من گفت: خوشوقتم که می‌بینم کار کتابهای شما به آنجا رسیده که همه سفیران دولت‌های خارجی می‌خوانند و آفرین می‌گویند؟
و وقتی با تعجب من روبرو می‌شد، می‌گفت: روزنامه اطلاعات، یا بیان دیروز را حتماً بخوانید.
روز سوم دوست ناشناس دیگری گفت: آقا، این ماجرای ویلای لواسانات چه بود؟
و من که دیگر از کم و کیف قضایا به وسیله دوستان آگاه شده بودم گفتم: هیچ.
یک مهمانی بود که ما هم در آن شرکت داشتیم.
و او گفت: روزنامه رسالت فراموشتان نشود جمع‌بندی خوبی کرده است.
آخرین روز یکی گفت: شما رادیو اسرائیل را شنیدید؟
با تعجب گفتم: خیر؟
گفت: بی بی سی را هم نشنیدید؟
گفتم: نه.
هر دو رفتیم سر جلسه و گفتگو تمام شد.
وقتی همکاران به تکرار در باب ماجرای لواسان گفتگو کردند، گفتم: دوستان عزیز، تصور نفرمایید که ده بیست تا سفیر خارجی به تهران آمده‌اند که روزها تسبیح بشمارند و شبها چشم بر کتابهای باستانی پاریزی بگمارند.
این که سفیر محترم سوریه آقای احمدالحسن فرموده‌اند موضوع گفتگو درین میهمانی، پیرامون کتاب جدید تاریخ آقای دکتر باستانی پاریزی بود که در اطراف آن صحبت و تبادل نظر شد) اطلاعات ۱۲ اردیبهشت/ ۱۰ مه،( در واقع یک حسن‌ظن بزرگان است که به قول سعدی هر آینه، بیش از فضیلت ماست.
حالا که صحبت قنات پیش آمد، مثل بعضی مقنی‌های قدیم، دلم می‌خواهد یک دستوک بزنم، و به رشته دیگری پیوند حاصل کنم.
مثل دستوک‌هایی که ساکنان سرچشمه، به قنات وقفی حاج علیرضا می‌زدند یعنی هرکس خانه‌ای در آن حول و حوش داشت مجاز بود و اصلاً واقف قنات، مرحوم حاج علیرضا پسر اعتمادالدوله حاج ابراهیم خان، تصریح کرده بود که این قنات وقف مردم سرچشمه همسایگان اوست هرکس به هر صورت و هر چقدر بتواند مجاز است از آن استفاده کند.
مخلص نیز، اینروزها که گفتگوی ویلای لواسانات پیش‌آمده و نام مخلص نیز در تلو آن به میان آمده، می‌خواهم به این ملک شش‌دانگی دستوک بزنم، به دلیل این که نام من رفتست روزی بر لب جانان به سهو، بوی گل می‌آید از آن روز، از نامم هنوز.
داستان ازین قرار است که ما یک همسایه‌ای داریم در نزدیکی خانه‌مان که مردی نازنین است و قالی‌فروشی معتبری دارد، و شعر خوب می‌فهمد و کتاب خوب می‌خواند و انسانیت سرش می‌شود، و سالی یک بار چوب فرشتگان در آسمان‌ها به طبل می‌خورد و او یک مهمانی به بعض دوستان و همکاران میدهد.
این آدم ابراهیم حسین‌جانی و حسین‌جان یک روستای کوچک است در اراک ده برابر کوچکتر از پاریز، و حسین‌جانی یک تاجر نامدار است صد برابر ثروتمندتر از باستانی پاریزی، و در واقع اگر مخلص در ردیف هارون بوده باشد حسین‌جانی در حکم قارون است.
او گفت: اینهمه توی غلط‌گیری‌ها سوزن به چشم مزن.
یک روز جمعه را بیا در باغچه ما در لواسان آب خنک بخور.
چند تا از دوستان اهل ذوق تو، و چند تا از همکاران بازاری من، و یکی دو تا سفیر کشورهای عربی که به من لطفی دارند هم هستند.
من البته پذیرفتم که رد احسان همسایه‌ای چنین عزیز که همه کتابهای من را هم در ایران و هم در آلمان خوانده است بی‌مورد می‌دانستم.
او اکرام را تمام کرد و خواهرزاده خود را فرستاد که مرا با ماشین خود به لواسان برساند، و مخلص نیز طبق معمول خود یک جلد کتاب یعقوب لیث، آخرین چاپش را پشت‌نویس کردم و به آن دوست گرامی تقدیم کردم.
او طبعاً در مهمانی خدمت می‌کرد، و در عین حال کتاب مرا با پشت‌نویس آن به این و آن نشان می‌داد کتاب کم‌کم به دست سفرای حاضر در مجلس رسید، و اندکی گل کرد.
چرا؟
علت این است که کتاب یعقوب لیث من سالها پیش، یعنی پیش از انقلاب، توسط استاد محمد فتحی الرئیس، استاد دانشگاه قاهره، از فارسی به عربی ترجمه شده و در قاهره به چاپ رسیده است.
من در جواب دوستان، در جمع گفتم: ما، به اینجا نیامده‌ایم که روزنامه بخوانیم یا رادیو گوش کنیم، این سه چهار روز، ما، به صورت کدکین‌های صد سال پیش قنات، دامن به کمر زده و به اینجا آمده‌ایم و صبح ساعت هفت راه می‌افتیم می‌رویم سالن وزارت نیرو) عباسپور( که از شاهکارهای معماری امروز ایران و یزد است یا مقاله می‌خوانیم و یا مقاله گوش می‌کنیم و یا اسلاید و فیلم می‌بینیم و گوش و چشم و زبان، بی‌امان مشغول فعالیت است یک ناهار چاپاری با نان هلکو) هلاکوای( هم ۵۱ کیلومتر آن‌طرف‌تر به خوردمان می‌دهند، و عصر هم به همین بیگاری و قنائی در محل ما کار قنات‌کنی را قنائی گویند مشغولیم و شب که خسته و مانده به اطاق هتل بازمی‌گردیم، هنوز عصا و کلاه را کنار نگذاشته‌ایم به خواب غفلت فرو‌می‌رویم.
از جهت این که بعض گوشتها هم از یخچالهای شبیه قطب بیرون می‌آید و دست‌کمی از گوشت دینیاسورها که پرندگان چهل گزی قدیم بوده‌اند ندارد خوابمان سخت و سنگین هم می‌شود.
علاوه بر آن، اگر فرصتی هم لحظه‌ای پیش آید، آدم عاقل درین باغ صفاییه یزد که در واقع هرکه ساخته بهشتی در میان جهنم ساخته اگر به جای تماشای این باغ باصفا، گوش به رادیوی این و آن ببندد و چشم به روزنامه آن و این بگشاید شرط عقل نیست.
به‌شوخی گفتم: من اینجا آمده‌ام که چشمم را به کار بیندازم و گوشم را.
به دلیل این که به قول دکتر خورومی طبیب چشم، این چشمها آب آورده‌اند، و معلوم نیست بعد از عمل دنیا را آنطور که امروز می‌بینم باز ببینم.
این که گفتم صاحب صفائیه هرکه بوده و هرکه هست خدایش بیامرزد که بهشتی در میان جهنم ساخته تعبیر خود من نیست، هفتاد سال پیش که رضا‌شاه از طریق زاهدان و بلوچستان به ایرانشهر رسید، خواست از طریق مستقیم لوت به بم و کرمان بیاید.
راه مستقیم تماما ریگی و وحشت‌آور بود به راهنمائی عید و خان ریگی بلوچ با هزار زحمت، تشنه و خسته و مانده خود را به محمدآباد ریگان برساند، و در آن در زیر سایه درختان مرکبات و گلها و در کنار درخت‌های پرگل خرزهره به استراحت پرداخت و بعد از خوردن یک شربت به‌لیمو، خطاب به صاحب باغ گفت: غلامحسین جان، توی جهنم بهشتی ساخته‌ای.
سردار مجلل تعظیمی کرد و گفت: قربان، پیشکش.
رضا‌شاه نگاهی به کودک کنار سردار کرد و گفت: نه، مال این بچه باشد و او امان‌الله خان عامری بود، و نمی‌دانم البته این روزها باغ او در چه مرحله است.
باغ همان است، ولی مال کیست؟
بر ستم و ظلم بباید گریست علاوه بر آن، ما اینجا نیامده‌ایم که روزنامه بخوانیم اگر قرار بر خواندن روزنامه بود که همان طهران بود.
مزید بر این‌ها، چشم امثال ما، در سنین ۵۷ سالگی، روزنامه‌ای می‌تواند بخواند با حروف حبل‌المتین صد سال پیش و خط و خطوط مجله مهر شصت سال پیش و حال و هوای یغما و آینده چهل سال پیش چاپ شود این اطلاعات را که ما می‌خوانیم به خاطر همان ستون چهل سال قبل آن است که تجدید خاطرات و نشاط گذشته است.
علاوه بر آن ما، اگر قرار باشد چیزی بشنویم، اینجا آمده‌ایم که حرف‌های پیرمرد آقا محمد فیاضی مقنی ۴۹ ساله یزدی را بشنویم که هشتاد و پنج سال آن را توی قنات گذرانده و شصت و پنج سال پیش یعنی آن روزها که من هنوز هشت نه ساله بودم ۱۳۱۴ شمسی/ ۱۹۳۵ م شش سال قبل از جنگ بین‌الملل دوم، از یزد راه افتاده و به کهنوج و ایرانشهر رفته و همان روزگار چهار تا قنات در آن ولایت بیابانی درآورده است.
ما می‌خواستیم حرفهای او را بشنویم، و او در اول صحبت پی‌درپی چند دقیقه توی میکروفون پف می‌کرد که ببیند صدا می‌رسد یا نه!
پیرمرد خودش که گوش شنوا نداشت فکر می‌کرد ما هم نمی‌شنویم، یا این که می‌خواست طعنه بزند و بگوید همه این حرفهایی که شما در باب قنات درین میکروفون می‌زنید چیزی است از نوع همین پف‌ها.
همه باد هواست.
بگذریم ازینکه تنها شنیدن حرفهای او مشکل‌گشا نبود، زیرا او به لهجه غلیظ یزدی صحبت می‌کرد، و احتیاج به مترجم داشت.
فراموش نمی‌کنم وقتی یک ژاپنی سؤال کرد: شما چگونه با آن وسایل ابتدایی متوجه می‌شوید که فلان نقطه ۱۲۰ متری زیر زمین آب است، و بالاتر از آن متوجه می‌شوید که این آب شور است یا شیرین، و آن وقت چاه گمانه میزنید.
پیرمرد مطالب مفصلی گفت که کاملاً دقیق بود از قبیل شناخت گسل‌ها و طبقات خاک و ریزش کوه و بالاتر از آن نوع گیاه خصوصاً آدوراشتری، و البته حرفهای او را ظاهراً مترجم که غیر یزدی بود برای گوشی‌های همزمان که فرنگی‌ها بر گوش نهاده بودند نتوانست ترجمه کند و بالنتیجه سر و صدای فرنگیها بلند شد که آقا چرا حرفهای این مرد را ترجمه نمی‌کنید، چرا، چرا؟
بعد که توضیح داده شد معلوم شد پیرمرد چه می‌گفته است.
علاوه بر آن، این میکروفون‌ها، این نیروی برق، این صندلی‌ها، این سالن عظیم عباسپور خرج دارد و قیمت دارد و به حرف مفت ساخته نشده است.
خدا رحمت کند مرحوم حاج حسین آقا ملک را، یک جلسه ادبی هفتگی در خانه‌اش داشت که مرحوم مهدی سهیلی آنرا اداره می‌کرد.
خود حاج حسین آقا کر بود.
آن روزها تازه یک سمعک برایش از فرنگ آورده بود و باطری آن هم نایاب بود و می‌بایست مخصوص او از خارج بیاورند.
پیرمرد، وقتی شعرا شعر می‌خواندند رندانه پیچ سمعک را می‌بست، و وقتی خواننده آواز غزل حافظ یا سعدی را می‌خواند و معمولاً یک برنامه این‌طوری داشت آهسته سمعک را باز می‌کرد و گوش می‌کرد شعرا البته متوجه نبودند.
یک شب شاعری در مدح حاج حسین آقا شعری خواند، پیرمرد طبق معمول سری جنباند و به‌به گفت، ولی اعتنای زیادی نکرد، شاعر تکرار کرد و سپس گفت: آقای ملک مثل این که شعر مرا نشنیدند.
حاجی در کمال سادگی گفت: آقا، این سمعک و خصوصاً باطری آن را من ناچارم از خارج بیاورم، و قیمت دارد اگر قرار باشد هر چیزی را با آن بشنوم یک‌ماهه تمام می‌شود.
بدین جهت بعضی حرفها را من گوش نمی‌کنم!
حالا، ما سیصد، چهارصد نفری که اینجا آمده‌ایم وظیفه دیگری داریم.
آنچه باید بشنویم، یا آنچه باید بگوییم، لااقل باید به قدر این چند کیلووات برقی که مصرف می‌شود ارزش داشته باشد.
عینک هم گران است، چشم هم خصوصاً درین سالهای پایانی عمر، دیگر چشم صفر‌کیلومتر نیست.
همه چیز را نمی‌تواند و نباید بخواند.
این روزنامه‌های امروزی با این حروف ۱۰ نازک و با این ستونهای تنگ تنک بهتر همان است که به قول مهندس میرحسین موسوی به طور فله‌ای بسته شوند روزنامه‌ای با این خط و خطوط برای ما هم نیست، که دو سه هزار نفری باقیمانده نسل کتاب خوان گذشته، بیشتر نیستیم و: هر روز زین دیار غم‌آباد می‌روند، جمعی که هفته دگر از یاد می‌روند.
روزنامه‌های امروز را، با این خط‌های ریز، و آن نکات ریزتر از آن خط، تنها آن‌ها می‌توانند بخوانند که با چشمان تیزبین غیرمسلح می‌توانند پشه را در هوا نعل کنند نتیجه این می‌شود که تیراژ آن روزنامه‌ها از دویست هزار و پانصد هزار می‌گذرد تا جایی که ناچار می‌شوند به قول مهندس میرحسین موسوی، آن‌ها را فله‌ای ببندند، و با همه این‌ها همان دویست و پنجاه هزار تیراژ را پانصد هزار جوان می‌خوانند و پشت سر آن سه چهار میلیون می‌روند پای صندوق و رأى می‌دهند و یک روز هم بیست سی میلیون می‌روند رئیس‌جمهور انتخاب می‌کنند که آینده خود را روشن کنند.
این روزنامه‌ها مال آن‌هاست، و این صندوق‌ها حق آن‌هاست، و ما قدما یا به قول رندی ما قدباء= مقصود ادبای قدیم است، دیگر برای در مشک دوغ خوب هستیم.
آینده ازین‌هاست ست و به قول گلشن طبسی شاعر بیابانی و کویری، در دنبال همان بیت که قبلاً نوشتم: این زندگی حلال کسانی که همچو سرو آزاد زیست کرده و، آزاد می‌روند تا صحبت صندوق آرای در میان است.
اشاره‌ای به نکته مربوط به صندوق لواسانات بکنیم که بیت‌الغزل داستان ویلای لواسان است: خوانندگان هم‌دندان و همسن مخلص به یاد دارند که در تمام هفتاد سال مشروطیت ایران آرای تهران به‌حق البته تعیین‌کننده بود که ۲۱ وکیل داشت انتخابات چندین روز متوالی صورت می‌گرفت و چون فاصله‌ها زیاد بود و ارتباطات کم، معمولاً به‌تدریج همان طور که صندوق‌های دهات مثلاً کن و سولقان و… می‌رسید، آرای را می‌خواندند و جمع می‌زدند و روزانه اعلام می‌کردند.
اما اهل اطلاع می‌دانستند که تا صندوقهای لواسان نرسد و خوانده نشود تکلیف انتخابات تهران معلوم نخواهد شد حتی اگر منتخبین مشیرالدوله و مستوفی‌الممالک بوده باشند.
علت این تأثیر ازین جمعیت بود که چون لواسان دور بود و پشت کوه بود و بازرس‌ها و کاندیداهای ملی امکان رفت و آمد و تبلیغ در آنجا نداشتند آن‌ها که زور و زر داشتند دست‌به‌کار می‌شدند، و وقتی صندوق لواسان خوانده می‌شد، همه نتایج دگرگون می‌شد، مصداق قول مولانا: چون که گله بازگردد از ورود، پس فتد آن بز که پیشاهنگ بود.
به خاطر دارم که در انتخابات مجلس چهاردهم که بسیاری از وجیه‌المله‌ها در صدر لیست بودند و مردم به نفع آن‌ها رأى داده بودند از جمله کاندیداها یکی مهندس رضا گنجه‌ای معروف بود به باباشمل، صاحب روزنامه پرتیراژ باباشمل که چون برادرزن خلیل ملکی، یعنی شوهر صبیحه خانم ملکی بود و باباشمل خود از تبریز بود ترک و فارس و چپ و راست و همه خوانندگان باباشمل به او رأى می‌دادند و از حق نباید گذشت که او تبلیغ جالبی هم داشت به این مضمون: داش یعنی) داداش(، ما هم آمدیم در انتخاب ۱۱ تن آزاد‌ید.
آرای او در حد نصاب بود.
اما وقتی صندوق لواسان رسید و قرائت شد یک‌مرتبه دیدند که مرحوم فتح‌الله فرودنفر دوازدهم شد و باباشمل از دور خارج شد در همین انتخابات بود که به کمک مرحوم جمال امامی، به روایت اهل درایت، مرحوم علی دشتی به یک عدد روند رأى رسید یعنی ۸۸۸۸ رأى از نوع عدد روند ۴۴۴ بعد از انقلاب که تعداد روزهای توقف گروگان‌های دانشجویان خط امام در سفارت آمریکا بود.
به هر حال از آن روز به بعد به روایت باباشمل، این حرف ضرب‌المثل سیاسی شد که: تا صندوق آرای لواسان نرسد، تکلیف انتخابات تهران معلوم نخواهد شد.
من بر اساس این سابقه، در حضور جمع خطاب به دکتر مهاجرانی و کرباسچی که دو نفری مشغول گفتگو بودند به صدای بلند گفتم: آقای مهاجرانی، آقای کرباسچی، گمان کنم شما به لواسان آمده‌اید که صندوق آرای لواسان را به تهران ببرید و تحویل دهید تا شورای نگهبان از سرگردانی خلاصی یابد، و این شوخی را بر این مبنا کردم که مهاجرانی یکی دو ساعتی برای قرائت رساله دکتری او مخلص به عنوان مشاور، سمت معلمی به خود بسته بودم و تا این حد البته مجاز به شوخی بودم.
نگویم نسبتی دارم به نزدیکان درگاهت که خود را بر تو می‌بندم به سالوسی و زراقی.
اما شوخی با کرباسچی، البته من تا آن ساعت در هیچ مجلسی با او روبرو نشده بودم ولی بولوارهای بی‌انتها که او ساخته بود این سالها در هر کوی و برزنی راهگشای من بود و گلهایی که او کاشته بود در همه جا چشم مرا می‌نواخت، و شهری را که از نابودی نجات داده بود من به همت او می‌شناختم، ولی این شوخی البته به خاطر هیچکدام ازینها، حتی به خاطر عضویت سازندگی او نبود.
به خاطر این بود که او خواننده کتابهای من بود و این نکته را از این جا می‌گویم که در همان ساعت ورود به مجلس لواسان به محض این که به من دست داد به من گفت: آقا، من پیغمبر دزدان شما را در تمام مدت زندانم در زندان خوانده‌ام و به این جهت به شما مدیونم.
من البته از سالها پیش خبر داشتم که کتابهای من در زندان در حکم یک مسکن است.
) خود‌مشت‌مالی ص ۱۳۲( و در خصوص پیغمبر دزدان هم می‌دانستم که خیلی‌ها در زندان خوانده‌اند، و از شما چه پنهان، دارم به یک معجزه هم معتقد می‌شوم و آن این که هر کس پیغمبر دزدان را در زندان بخواند، آزاد می‌شود، و این نکته را در زندان کرمان آقای محمود دقاقی عضو کتابخانه و دانشگاه و آقای همایون صنعتی سالها پیش گفته‌اند) مقدمه خود‌مشت‌مالی ص ۹۲۲( و مرحوم دکتر مهدی حمیدی نیز در حضور دکتر پورحسینی به خود من گفت و اینک چهارمین نفر آن شهردار کم‌نظیر سابق تهران است که هفته گذشته یادآوری کرد.
و البته این نکته هست که کتاب پیغمبر حدود ششصد هفتصد صفحه است و خواندن تمام آن البته ده پانزده ماه وقت می‌طلبد، و در این چهار عتیق پیغمبری، تنها دکتر حمیدی شیرازی بود که آن را ۸۶ روزه پایان برد.
) شاهنامه آخرش خوش است، ص ۲۸.(
نمی‌خواهم برای کتاب خودم تبلیغ کنم، زیرا اگر یک میلیون تومان که هیچ اگر یک میلیون دلار هم می‌دادم یک هفته تمام اینقدر تبلیغ برای کتابهای من نمی‌شد.
تمام روزنامه‌ها یک هفته متوالی نوشتند که: بله این سفیران خارجی بودند که سه چهار ساعت تمام نشسته بودند و چلوکباب حسین‌جانی را می‌خوردند و درباره کتابهای باستانی پاریزی صحبت می‌کردند.
تبلیغ ازین بالاتر می‌شود؟
چون صحبت خود را با قنات و سمینار قنات شروع کردم و با یک دستوک خود را به ویلای لواسان اتصال دادم حالا دوباره به رشته اصلی قنات و مادر چاه آن برگردم و بگویم که کتابهای من معجزه نمی‌کند جز پیغمبر دزدانش که اگر کسی در زندان بخواند از زندان آزاد می‌شود ولی شرط آن است که تا آخر بخواند به این دلیل کتابهای من در زندان هم گاهی جای پایی دارد و این نکته را فرزند مهندس اصفیاء به من گفت.
از طرفی چون میزبان تجارتخانه قالی دارد یک شباهتی میان نوشته‌هایم و قالی باید پیدا کنم.
نوشته‌های من، در عالم تشبیه، در حکم قالی اردهال کاشان است که هم پیش از انقلاب چوب می‌خورد و هم بعد از انقلاب، و البته اسم آن، زیارت و بزرگداشت است یا بهتر بگویم، آن کتابها مثل آب قناتهای پاریز است که حدود چهار و پنج درجه حرارت دارد، منتهی در زمستان پاریز که ده پانزده درجه هوا زیر صفر می‌رود، از روی آب قنات پاریز بخار بلند می‌شود و کسی که دستش از سرما فسرده اگر آن را داخل آب گذارد گرم می‌شود، اما در تابستان، که هوا سی چهل درجه بالای صفر است بچه‌ها جمع می‌شوند و مسابقه می‌گذارند که آیا کسی هست که ده تا ریگ از زیر این آب خارج کند؟
و معمولاً به ریگ نهمی که برسند داد و فریادشان از سردی آب بلند می‌شود و دست را بیرون می‌کشند و هی زیر بغل می‌گذارند که گرم شود و درد ساکت شود، حال آن که حقیقت آنست که درجه حرارت آب فرقی نکرده، درجه حرارت جو و محیط است که این اختلاف درجه را به خاطر تو هم می‌دهد، درست مثل همین مقالات اطلاعات که طی این بیست سال انقلاب با وجود جوسازی متعدد و طاقت‌فرسا، باز‌هم آقای دعایی و همکارانش از روش خود که میانه‌روی و اعتدال و رعایت اصول باشد هرگز منحرف نشده است.
خوب چنین نوشته‌هایی، اگر متصدیان زندان با‌انصاف باشند می‌تواند در زندان هم راه یابد.
درین مهمانی که جمعی کثیر بودند از شعرا و ادبا و تجار و خصوصاً قالی‌فروشان و همسایگان بازار آقای حسین‌جانی، و سه چهار تن از سفرای کشورهای عربی که بعضی مشتریان قالی‌های او هستند مخلص هم بر خورده بودم و طبعاً یکی دو کتاب به میزبان هم تقدیم کردم.
اصولاً کتابهای من معمولاً از یک سخنرانی شروع می‌شود که خمیرمایه هر کتاب است آن سخنرانی تبدیل به مقاله می‌شود و چاپ می‌شود کمی آب در آن می‌کنم و تا بشود یک کتاب به قول کرمانیها به‌قاعده و هانمید.
آن وقت در یک مجلس مهمانی دیگر کتاب چاپ‌شده را تقدیم میزبان می‌کنم.
سی چهل سال پیش، در مقدمه سیاست اقتصاد عصر صفوی نوشته بودم:…
سخنرانی چیزی نیست، جز این که آدم طی بیست سی سال نان و پنیر و انگور خوردن، چیزهایی می‌آموزد و بعد، همه آن‌ها را در ازاء یک شکم پلو، در یک ساعت، تحویل مستمعین خوش‌دهان به قول مولانا، یا نظر پاک خطاپوش به قول حافظ می‌دهد.
من کتاب را به قصد تعلیم نوشته‌ام ولی موارد اشتباه را از کتابهای خودم استخراج کرده‌ام زیرا پنجاه و چند کتاب دارم و اگر در هر کتاب ده غلط و اشتباه هم داشته باشم و همه می‌دانند که اشتباه در کتب تاریخی مثل لزوم مالایلزم است.
در شعر بنابراین حداقل پانصد اشتباه و غلط به خورد مردم داده‌ام و تازه این‌ها آن چیزهایی است که خودم متوجه شدم وگرنه بسیاری را هنوز دیگران باید بگویند.
بنا بر این تحقیق، من اسم آن را گذاشته‌ام خود‌مشت‌مالی که ترجمه اتوکریتیک فرنگی است.
احمدالحسن گفت: این یک روش تهذیب نفس و ایثار به نفس و گذشت عارفانه است، و بعد به مناسبت شعر متنبی را خواند که: کل یرید رجاله لحیاته یا من یرید حیاته لرجاله.
من عرض کردم که این شعر وقتی مصداق واقعی خواهد یافت که اهل سیاست بدان عمل کنند، و اگر به همان روال کار ادامه پیدا کرده بود شاید قاضی محترم دادگاهها با وجود اینهمه کار عقب‌افتاده که دارد مجبور نبود یک مرد محترم را احضار کند که: چرا تو در روز روشن، در وسط باغچه که در آن به دیوار خورده و تا عصر باز بوده به پنجاه نفر آدم نان‌شناس حق‌شناس چلوکباب داده‌ای؟
چه، این جمله طلائی از مشیرالدوله است که گفته: قانون را عصبانی نکنید.
تأمین قضایی بسته به حتمی‌الاجرا بودن قانون است نه شدت آن.
و وقتی نصره‌الدوله فیروز را با آن فضاحت محکوم کردند پیغام داد: شما فیروز را محکوم نکردید شما عدلیه ایران را در چشم دنیا محکوم کردید) تلاش آزادی ص ۳۱۵(.
یک قاضی عالی‌مقام البته نباید وقت خود را صرف شمردن لقمه‌هایی کند که از گلوی چار تا پیرمرد متنبی‌خوان ابن عربی‌شناس پایین رفته است.
توضیح دادم که چهل سال پیش، من آنرا در شرح احوال مشیرالدوله پیرنیا که مصداق واقعی این بیت بود به کار برده‌ام) تلاش آزادی ص ۳۶۰(.
مشیرالدوله نخستین کسی است که با مجاهده تمام توانست دودرجه‌ای بودن محاکم عدلیه را به مجلس وقت و علمای وقت بقبولاند و آنرا توجیه کند و اگر این رسم ادامه یافته و پایدار مانده بود این جناب کرباسچی شاید هرگز مجبور به خواندن کتاب پیغمبر دزدان نمی‌شد یا اگر می‌شد لااقل آنرا در زندان ناچار نبود تمام کند.
دودرجه‌ای بودن عدلیه و تدوین قانون مدنی با نظر روحانیون، شاهکار مشیرالدوله است.
) تلاش آزادی، ص ۲۱۵( و این چیزی است که ایران هزار و چند صد سال در پی آن بود.
این توهمی که بعضی در مورد مهمانی لواسان نشان دادند دور از تصور و غیرعادی بود مثل این که، آدمی مثل مهاجرانی که سفرهای رسمی هم به لبنان داشته و هم به سوریه داشته و هم به عمان داشته و هم به مصر داشته، در آنجا نمی‌توانسته با عالی‌ترین مقامات آن دولتها و روسای آن‌ها که خبر ملاقاتهایش را خوانده و شنیده‌ایم کارها را فیصله دهد و آخر کار متوسل به مهمانی پنجاه‌نفره باغچه لواسان شده که با نمایندگان آن دولتها و حافظ منافع آن‌ها کارها را فیصله دهد.
احمدالحسن بهتر از ما می‌داند که یک ملاقات سیاسی میان حسنک وزیر سلطان محمود در شام با نمایندگان خلیفه فاطمی مصر، و قبول هدایا برای سلطان محمود باعث شد که فشار سیاسیون و مذهبیون طرفدار بغداد، آدمی مثل سلطان محمود را که به قول عتبی: گرد از قعر جیحون برانگیختی، ناچار فرمان داد که همه هدایای خلیفه را در چار بازار غزنین بسوختند و به قول بیهقی بعضی را نیز به بغداد فرستاد تا در بغداد سوزاندند و آخر کار هم، فرزند ضعیف‌النفس او سلطان مسعود وزیری همچون حسنک را بالای دار فرستاد.
) آسیای هفت‌سنگ ص ۴۹۹( سفیر صاحب رأى تونس نیز که باد لواسان آن روز به تن او خورد، باز بهتر از ما می‌داند که تاهرتی سفیر شمال افریقا اهل تاهرت شهر مرزی بین تونس افریقا باز وقتی به درگاه سلطان محمود آمد، سلطان، بر خلاف اصول سیاست بین‌المللی، بدین توهم که او با اسماعیلیان حشر و نشر یافته، در بُست نزدیک قندهار همین جا که امروز طالبان تسلط دارند، فرمان داد تا تاهرتی را به‌ناحق گردن زدند.
کندو با محیطی زیبا و تمیز و غذاهای خوشمزه ایرانی آمادهٔ پذیرایی از شما و عزیزانتان است.
رستوران کندو در لندن ارزش یک بار تجربه کردن را دارد: تلفن: ۰۲۰ ۴۲۷۷ ۸۲۴۲ ۰۲۰ ۴۲۷۷ ۹۶۷۶.
) کوچه هفت‌پیچ ص ۷۳۲( و این از عجایب تاریخ است که بیست و چند سال پیش که من و ایرج افشار به تونس رفتیم، خادم مسجد قیروان می‌خواست ما را به داخل مسجد راه ندهد که هوا بارانی بود و می‌گفت: ایرانی‌ها همه شیعه رافضی هستند و هزار سال پیش از آن در ایران تاهرتی سفیر شمال افریقا و مصر را گردن می‌زنند که مبلغ شیعه هفت‌امامی بوده است.
ناصرخسرو حق داشت که می‌گفت: شیعیان مر ناصبی را از سؤال مشکلات راست همچون در نواله استخوانند.
ای رسول یک وزیر که با روسای جمهور و وزرای درجه اول سوریه و لبنان و مصر و عمان رسماً ملاقات داشته، و خود بر زبان عربی و تکلم با آن بر خلاف همه ما معلمان درس عربی و مترجمان کتب عربی مسلط و چیره است از راه نبهره و از طرق دست دوم و درهای غیر متعارف معنی ندارد او برای طرح مسائلی اگر قدح آینه کردار پیر فرزانه نظر در من بیمار نکرد، نقد حالی ز منِ دلشدهٔ زار نکرد.
ساغری چند پیاپی به همه مستان داد، لیک در کام من این لعل شکربار نکرد.
رنگ و رخسار حریفان همه همرنگ شراب، التفاتی به من و زردی رخسار نکرد.
مست و می‌نوش و سبکبال و سراپا همه شوق، به‌تفقد نظری بر من بیمار نکرد.
همچو قو نرم و خرامان شده بر رود خیال، پرسش از حال دل مرغ گرفتار نکرد.
دست‌افشان چو نهالان همه سو در خم و خیز، محرمم با قدحِ آینه‌کردار نکرد.
همگی کامور از درک حضور سحری، من سودازده را رخصت دیدار نکرد.
گوایا در خور این فیض ندانست مرا، که مرا هِشت در این وادی و بیدار نکرد.
صادق از کف منه این رشتهٔ امید، که دوست کس تهی‌دست از این گنج گهربار نکرد.
رئیس‌جمهور خاتمی دیروز در پیامی به همایش تغییر و تحولات فرهنگی و امنیت ملی تصریح کرد که امنیت از طریق استقرار کامل و حاکمیت قانون دوام و قوام می‌یابد.
آقای خاتمی برگزاری همایش تغییر و تحولات فرهنگی اجتماعی و امنیت ملی را به عنوان اقدامی شایسته از سوی مراکز دانشگاهی در جهت پاسخگویی علمی به نیازهای جامعه دانست و افزود: آن خط‌مشی و رویکردی راهگشاست که مبتنی بر مشارکت صاحبان اندیشه، واقعیات جامعه و مبانی اصولی و روشن باشد، پدیده‌های نوین را به رسمیت بشناسد و برای پاسخگو کردن نظام اجرایی در برابر آن‌ها متعهدانه به دنبال طراحی و برنامه‌ریزی باشد.
خاتمی امنیت ملی را از اساسی‌ترین مألفه‌های قوام و استحکام جامعه و زندگی با‌عزت و اقتدار در جهان کنونی دانست و افزود: نیازها و مقتضیات جامعه چه برآمده از تحولات ساختار اجتماعی و اقتصادی و چه برخاسته از روحیه پرسشگری و دغدغه‌های فکری انسان امروز و دگرگونی‌های فرهنگی و سیاسی باشند، باید جدی گرفته شوند.
رئیس‌جمهوری در بخش دیگری از پیام خود با اشاره به لزوم شناخت عناصر مساعد و عوامل نامساعد در مسیر امنیت ملی خاطرنشان ساخت: پیروزی و استقرار انقلاب اسلامی در کشور ما به‌خوبی نشان داد که روش‌های معمول برای حفظ امنیت ملی در کشورهای در‌حال‌توسعه پاسخگو نیست و به جای توسعه ناموزون و ناهمزمان، تکیه بر منابع اجبارآمیز قدرت و اتکای به قدرت‌های بیگانه که رویکردی سطحی برای تأمین امنیت ظاهری است باید به توان پاسخگویی اندیشه و ایمان و اعتماد و قدرت مردم در استوار کردن پایه‌های امنیت ملی اندیشید و این همان مشی موفقی است که بنیانگذار فقید این انقلاب حضرت امام خمینی به میراث نهادند و حاصل آن در قانون اساسی جمهوری اسلامی ایران به‌خوبی تجلی یافت.
رئیس‌جمهور خاتمی تأکید کرد: اکنون امنیت از طریق استقرار کامل و حاکمیت قانون دوام و قوام می‌یابد و بدون تردید هر نوع رویکرد دیگری که الگوهایی جز این را به جامعه تزریق کند و در حیطه قدرت، راهگشایی قانونی را خدشه‌دار نماید بر حوزه امنیت ملی تأثیر منفی خواهد نهاد.
در بخش دیگری از این پیام رئیس‌جمهور می‌گوید: آنچه قطعاً موجب نارضایتی مردم و ناپایداری امنیت می‌شود وجود نابرابری‌ها و بی‌عدالتی‌هایی است که به تضییع حقوق و منزلت مردم و نادیده گرفتن نیازها و خواسته‌های آنان منتهی می‌شود و در پی آن بی‌اعتمادی و انفعال، عدم مشارکت و ناامیدی نسبت به آینده را در پی دارد.
جامعه ما جوان و مشارکت‌جو و در تعامل با نیازهای جدید و جهان نو است.
امروز نه فرصت‌ها و نه تهدیدها حتی محدود به سه حوزه مصالح فردی، مصالح ملی و منافع ملی نمی‌شود.
باید جنبه‌های فراملی و فرهنگی ناشی از ظهور و رشد ارتباطات، آموزش و گسترش سطوح مشارکت را نیز مد نظر قرار داد.
اما ناگزیر از تعامل و پاسخگویی به چالش‌هایی هستیم که تحت تأثیر این عوامل بروز و ظهور یافته است.
رئیس‌جمهور اظهار امیدواری کرد که چنین نشست‌هایی افق‌های تازه‌تری در اداره زندگی بگشاید و افزود: در چنین چشم‌اندازی است که با استقرار امنیتی مبتنی بر آگاهی، آزادی، تنوع و قانونمداری می‌توان شاهد رشد هرچه بیشتر باورها و اندیشه‌ها و بالندگی ارزشها، معنویت و اخلاق و سلوک اسلامی و انقلابی نیز بود.
از من بخواه که یزید را بعد از خودم به عنوان خلیفه معرفی کنم.
معاویه با چند نفر دیگر، با عبدالرحمن‌بن‌عثمان ثقفی و عبدالله‌بن‌مسعود فزاری و ثور‌بن‌معن سلمی و عبدالله‌بن‌عصام اشعری هم صحبت کرد و گفت: شماها هم، بعد از صحبت هم برخیزید و سخن و پیشنهاد ضحاک را در مورد یزید تایید و تکرار کنید!
ابن قتیبه تمامی اظهارات بازیگران نمایشنامه‌ای که متن آن را معاویه نوشته بود نقل کرده است.
بدیهی است که آنان برای خوشایند معاویه و یزید هرقدر ممکن بود بر تعریف و توصیف از معاویه و یزید افزودند.
وقتی همه سخن گفتند و همگی کوشیده بودند نظر خود را در عباراتی فصیح و بلیغ مطرح کنند، معاویه پرسید: آیا همگی شما هم‌نظر هستید؟
همگی گفتند: بله هم‌نظریم.
پرسید: پس احنف بن قیس کجاست؟
احنف در میان جمع بود.
معاویه گفت: تو سخن نمی‌گویی؟
احنف کلی سخن گفت که ببین بعد از خودت کار را به چه کسی می‌سپری.
اما مردم حجاز و عراق تا حسن بن علی) ع( زنده است با یزید بیعت نمی‌کنند.
تردید احنف بن قیس باعث شد که یک بار دیگر مهره‌های نمایشنامه معاویه یکی‌یکی برخیزند و سخن بگویند.
ضحاک بن قیس مردم عراق را مذمت کرد.
گفت: این مردم خدایشان شیطان است و اینان هم حزب شیطان‌اند.
برای حسن و خاندان او از سلطنتی که خداوند به معاویه در زمین داده است بهره‌ای و حقی نیست.
نکته مورد توجه، همین سخن ضحاک بن قیس است، که اولاً: حکومت معاویه را سلطنت و نظام سلطانی می‌داند.
ثانیاً، برای خاندان امام حسن) ع( حقی در این نظام سلطانی قائل نیست.
احنف بن قیس در دور دوم سخنان هم بر موضع خود پای فشرد و از یزید حمایت نکرد.
معاویه که در مجموع از ثمره کار و بحث خشنود بود، ضحاک بن قیس را والی کوفه کرد و عبدالرحمن‌بن‌عثمان را والی حجاز، فردی به نام ابوحنیف هم برخاست و گفت: ای امیر مؤمنان!
ما تحمل زبان‌آوری و سخنگویی مضر را نداریم.
تو امیر مؤمنان هستی.
وقتی مردی یزید بعد از تو امیر مؤمنان است.
هرکس هم امتناع کند و نپذیرد، آن وقت شمشیرش را از نیام کشید و در هوا چرخاند.
گفت: برای مخالف هم این است!
معاویه به او گفت: تو زبان‌آورترین و بهترین این مردم هستی!
همینگونه بود.
معاویه به شمشیر برهنه‌ای هم نیاز داشت که به عنوان نماد سلطه و ستم او تیغه‌اش در برابر چشمان مردم بدرخشد تا بدانند راهی برای مخالفت وجود ندارد.
نصب حاکمان جدید کوفه و حجاز هم دو پیام روشن داشت: ۱ معاویه طرفداران یزید را حمایت می‌کند و به عنوان کارگزاران اصلی نظام حکم می‌دهد.
۲ والیان جدید هم باید می‌دانستند که مأموریت اصلی آنان تدارک ولایتعهدی و حکومت یزید است.
در شام معاویه مشکلی نداشت.
در عراق هم سیاست سرکوب، همان شمشیر برهنه چرخان کارگشا بود.
مصر هم در شرایطی نبود که تأثیر درجه اول در ولایتعهدی یزید داشته باشد.
مشکل اصلی حجاز و بویژه مدینه بود.
حضور خاندان علی) ع( در مدینه و نیز بسیاری از اصحاب پیامبر) ص( و افرادی که بنی‌امیه را خوب می‌شناختند، مانع اصلی ولایتعهدی یزید بودند.
معاویه از مروان‌بن‌حکم حاکم مدینه خواست که زمینه‌چینی کند و یزید را به عنوان ولیعهد معرفی نماید.
مروان موضوع را در خطبه‌ای در مسجد مدینه مطرح کرد.
عده‌ای به نزد او آمدند و گفتند این تصمیم ولایتعهدی یزید تصمیم درستی است.
مروان نامه‌ای برای یزید نوشت و شرایط را بیان کرد.
معاویه در پاسخ نوشت که یزید را به عنوان ولیعهد انتخاب کرده است.
مروان این موضوع را در مسجد مطرح کرد.
عبدالرحمن بن ابوبکر از میان مردم بر خاست و فریاد زد که به خداوند سوگند، مروان و معاویه دروغ می‌گویند و آنان برای امت پیامبر) ص( اراده و اختیاری قائل نیستند.
بلکه می‌خواهند حکومت را تبدیل به پادشاهی کنند که هرگاه شاهی مرد، شاه دیگری بر جایش بنشیند.
مروان گفت: این آدم همان کسی است که این آیه درباره‌اش نازل شده است.
) سوره احقاف آیه ۶۱( عایشه همسر پیامبر) ص( که در پشت پرده نشسته بود، صدایش را در دفاع از برادرش عبدالرحمن بلند کرد.
فریاد کرد: مروان!
مروان!
جمعیت ساکت شد.
مروان هم به سخن عایشه توجه کرد.
عایشه گفت: تو گفتی این آیه درباره عبدالرحمن است.
دروغ گفتی.
این آیه درباره فلان کس است.
عبدالله‌بن‌زبیر و عبدالله‌بن‌عمر نیز مخالفت کردند.
وقتی معاویه و مروان دیدند نمی‌توانند ولایتعهدی یزید را در مدینه ترویج کنند، راه دیگری انتخاب کردند.
گروههایی از مردم مدینه را به شام می‌بردند و آنان در فضای شام، فضای پرزرق و برق و پرتجملی که چشم مردم عادی را خیره می‌کرد، در میان مردمی که یکپارچه از معاویه و تصمیم او حمایت می‌کردند، گروههای کوچک مردم حجاز مثل جریان باریکی از آب که در شن‌زار فرو رود در شام محو می‌شدند.
معاویه تصمیم گرفت، زمینه‌چینی ولایتعهدی یزید در مدینه را خودش بر عهده بگیرد.
در سال ۵۰ هجری به مدینه رفت.
دستور داد، عبدالله‌بن‌عباس، عبدالله‌بن‌جعفر و عبدالله‌بن‌عمر و عبدالله‌بن‌زبیر را به نزدش آوردند.
به نگهبان دستور داد تا این افراد در نزد او هستند فرد دیگری وارد نشود.
این عبارات صورت سلطنت معاویه بود.
همان نقابی از اسلام که معاویه بر چهره زده بود.
بعد از این مقدمات گفت: سن من بالا رفته است.
دچار ضعف شده‌ام و مرگ خود را نزدیک می‌بینم.
به نظرم می‌رسد که بعد از خودم یزید را خلیفه کنم شماها هم بهترین و سرشناس‌ترین افراد قریش هستید.
این که حسن و حسین را دعوت نکرده‌ام آنان پسران پدرشان هستند.
من نسبت به آن‌ها هم حسن نظر دارم و علاقه‌ای بسیار!
عبدالله‌بن‌عباس چند جمله کلی در حمد خداوند و رسول خدا بر زبان آورد.
اصلاً وارد موضوع ولایتعهدی یزید نشد.
درباره چگونگی انتخاب پیامبر) ص( توسط خداوند صحبت کرد!
عبدالله‌بن‌جعفر، به‌صراحت از ترجیح خاندان پیامبر) ص( سخن گفت و به معاویه توصیه کرد که از خداوند بترسد و حال که رهبری امت را بر عهده دارد، در اندیشه مردم باشد.
درباره عدم حضور حسن و حسین علیهم‌السلام نیز به معاویه انتقاد کرد و گفت: تو میدانی که آنان گنجینه دانش و شرافت هستند.
عبدالله‌بن‌زبیر به اشاره موقعیت و شئون عبدالله‌بن‌عباس و عبدالله‌بن‌جعفر و خودش و امام حسن و امام حسین را یادآوری کرد و از معاویه خواست که از خداوند بترسد و انصاف داشته باشد.
سخن او غیرمستقیم این پیام را داشت که با بودن افرادی مثل او و سایرین که در مجلس بودند، نوبت خلافت به یزید نمی‌رسد.
عبدالله‌بن‌عمر، دگرگونی در امر خلافت توسط معاویه را مطرح کرد و گفت: این خلافت با شیوه حکومت هرقلی و قیصری و کسروی فرق دارد.
در آن شیوه‌ها وقتی پادشاه، هرقل یا قیصر یا کسری می‌میرد، پسران بر جای پدران قرار می‌گیرند.
اگر این شیوه، شیوه ما مسلمانان بود، خوب بود من بعد از پدرم به خلافت برسم.
معاویه بعد از سخنان جمع، دیگر چیزی درباره بیعت با یزید به عنوان ولیعهد مطرح نکرد.
بر خلاف معمول هدیه یا اقطاعی هم به آنان نداد.
درباره بیعت با یزید تا سال ۱۵ هجری سکوت کرد.
شهادت امام حسن مجتبی) ع( چنان که اشاره شد، گشایشی در کار معاویه و یزید ایجاد کرد.
معاویه بعد از شهادت امام حسن) ع( از عبدالله‌بن‌عباس پرسید: شنیده‌ام از حسن) ع( پسران کوچکی بر جای مانده است.
عبدالله‌بن‌عباس گفت: همگی ما کوچک بوده‌ایم و بزرگ شده‌ایم.
معاویه پرسید: حسن) ع( چند سالش بود که درگذشت؟
ابن عباس گفت: امر حسن بزرگتر از آن است که کسی بتواند در مورد تاریخ تولد او خود را به نادانی بزند.
معاویه به ابن عباس گفت: حالا دیگر بزرگ قومت- بنی‌هاشم- تو هستی.
ابن عباس گفت: اما تا هنگامی که خداوند ابا عبدالله حسین) ع( را نگهدارد اینگونه نیست.
سخنان معاویه حاوی نکته‌ای بسیار مهم است.
او از طرفی تلاش می‌کند شئون و موقعیت امام حسن مجتبی) ع( را تخفیف دهد، که مثلاً نمی‌داند امام مجتبی بهنگام شهادت چند‌ساله بوده‌اند.
دوم این که می‌خواهد حضور امام حسین) ع( را نادیده بگیرد.
معاویه نسبت به خانواده علی) ع( بویژه حسن و حسین علیهم‌السلام از این جهت که آنان را سد راه حقیقی سلطنت یزید می‌دانست کینه‌ای تلخ و فرساینده داشت.
گمان می‌کرد با نادیده گرفتن او، ارزش و اعتبار خاندان علی) ع( از میان می‌رود.
این ویژگی قدرت مطلقه است.
گمان می‌کند آنچه را او ارزش و اعتبار می‌داند، حقیقتاً با‌ارزش و معتبر است و آنچه را که او هیچ می‌انگارد ارزش و اعتباری ندارد.
غافل از این که دست دیکتاتور به اندیشه و دلهای مردم نمی‌رسد.
او حداکثر می‌تواند بر سرها مشت بکوبد.
رئیس قوه قضائیه روز دوشنبه در جلسه مسئولان عالی قضایی این قوه اعلام کرد: در قوه قضائیه ایجاد تحول، اقدامهای جدی می‌خواهد.
آیت‌الله سید محمود شاهرودی از مسئولان قضایی خواست راهکارهای نزدیک کردن بخش خود را به اهداف دستگاه قضایی جمهوری اسلامی ایران شناسایی کرده و در این جهت طراحی کنند تا بتوان رهنمودهای رهبر انقلاب را در متحول کردن قوه قضائیه، اجرا کرد.
وی تأكید کرد: اکتفا به حمایت از فرمایشات ایشان، رنجی از مردم کم نمی‌کند، باید رهنمودهای ایشان را تبدیل به طرح و برنامه کرد تا انشاأالله همه با هم با همکاری و همدلی بر پایه اصول و ارزش‌های اسلامی به جامعه‌ای شاداب و دستگاه قضایی کارآمد، دست پیدا کنیم.
آیت‌الله شاهرودی گفت: راهبردهای ایشان برای انسجام ملی و حرکت سالم نظری و فکری گروهها و جناح‌ها راهگشاست.
رئیس قوه قضائیه اظهار داشت: باید با بصیرت از تجربه‌های دیگران بهره ببریم و بر پایه تجربیات خودمان و دستاوردهای تاریخی که در حوزه‌های مختلف داریم، راهها و شیوه‌های تحول را پی‌ریزی و سازوکار لازم را برای بهبودسازی و کمال‌بخشی دستگاهها فراهم کنیم.
وی گفت: این جناح‌ها هستند که با بهره‌وری از این رهنمودها باید حرکت‌های سیاسی و فرهنگی خودشان را بازسازی کرده و ارتقاء اندیشه جامعه را در بستر وحدت ملی و حفظ ارزشهای اسلامی در دستور کار خود قرار دهند و تا وقتی ما مرزهای فکری، سیاسی و فرهنگی خود را با اندیشه‌های ضداسلامی روشن نکنیم، از افتادن در تور نامریی افکار آن‌ها در امان نخواهیم ماند.
مجموعه‌ای از آجرنوشته‌های ملیان که به ۳۰۰۰ سال پیش تعلق دارد برای نخستین بار و به همت تالار کتیبه‌های موزه ملی ایران در هفته میراث فرهنگی در محل این موزه به نمایش گذاشته می‌شود.
این مجموعه که مشتمل بر ۲۱ قطعه آجر متعلق به پادشاهی به نام هوتلودوش اینشوشینک است در چند فصل حفاری از منطقه ملیان در استان فارس به دست آمده است.
بر اساس مطالعات انجام‌گرفته، پادشاه مذکور پس از ساخت پرستشگاه در انشان قدیم) ملیان فعلی( و برای طول عمر خود و خانواده‌اش مجموعه مورد اشاره را به خدایان تقدیم کرده است.
به گزارش روابط عمومی سازمان میراث فرهنگی کشور، در بخش دیگری از این نمایشگاه گل‌میخ‌های لعابدار تزئینی که از جنس آجر پخته‌شده و لعابدار هستند به نمایش در می‌آید.
این نمونه‌های بدیع که متعلق به ۱۲۵۰ سال قبل از میلاد است، در اندازه‌های ۴۰* ۴۰ سانتیمتر و به عنوان تزئینات در قسمت بالایی اثر جهانی چغا‌زنبیل مورد استفاده قرار گرفته‌اند.
همزمان با برپایی این نمایشگاه، استل سنگی متعلق به سارگون دوم پادشاه آشور، همراه با ترجمه فارسی و انگلیسی متن کتیبه در سالن موزه ایران باستان به طور دایمی به نمایش در خواهد آمد.
این استل سنگی که اندازه آن به بیش از یک متر می‌رسد، متعلق به قرن هشتم پیش از میلاد بوده و شرح لشکرکشی سارگون دوم را به سرزمین‌های دیگر از جمله سرزمین ماد بیان می‌کند.
استل مذکور در سال ۱۹۶۵ میلادی توسط باستان‌شناسان از منطقه اسدآباد استان همدان به دست آمد.
یک فیلم کوتاه ایرانی در فهرست اسکار فیلم کوتاه ۵۳ میلی‌متری" راهبان" ساخته رضا سبحانی از فیلمسازان تجربی سینمای ایران، در فهرست فیلم‌های اسکار ۲۰۰۱ قرار گرفت.
" راهبان" هم‌اکنون در بخش مسابقه ششمین دوره جشنواره بین‌المللی فیلم‌های کوتاه تورنتو کانادا پذیرفته شده است.
جشنواره تورنتو کانادا، یکی از معتبرترین جشنواره‌های جهانی است که راهیابی فیلم در بخش مسابقه این جشنواره، امکان حضور برای انتخاب در فهرست فیلم‌های اسکار را فراهم می‌سازد.
بر پایه اطلاعات رسیده فیلم" راهبان" از ایران که در بخش مسابقه این جشنواره حضور دارد در فهرست فیلم‌های اسکار قرار گرفته است.
راهبان روایت تنهایی پیرمردی است که در دل کویر و در خطوط راه‌آهن به راهبانی مشغول است و… این فیلم تا کنون در جشنواره‌های مختلف از جمله BBC انگلیس، توکیو ژاپن، درامای یونان، اپسالا سوئد، درسدن آلمان حضور موفقی داشته است.
این فیلم همچنین، برای شانزدهمین دوره فستیوال هامبورگ در کشور آلمان در بخش مسابقه پذیرفته شده است.
همه‌ساله در جشنواره تورنتو کانادا، بازار فیلمی با حضور خریداران تلویزیون، توزیع‌کنندگان، تهیه‌کنندگان و مخاطبین فیلم کوتاه برگزار می‌شود.
تنها در سال گذشته بالغ بر ۱۶۰۰ فیلم در این بازار عرضه شده است.
همچنین، حضور مدیران و نمایندگان کمپانی‌های تولیدکننده و شرکت‌های پخش و توزیع فیلم در این بازار به همراه سازندگان فیلم‌ها بستر مناسبی برای ایجاد ارتباط و شناسایی چهره‌های مستعد فیلمسازی و سرمایه‌گذاری در زمینه تولید فیلم است و این از ویژگی‌های دیگر جشنواره تورنتو کانادا به شمار می‌آید.
ششمین دوره جشنواره بین‌المللی فیلم‌های کوتاه تورنتو کانادا از ۱۵ الی ۲۱ خرداد ماه امسال برگزار می‌شود.
رضا سبحانی کارگردان این فیلم، از فیلمسازان انجمن سینمای جوانان ایران است که فعالیت فیلمسازی خود را قبل از انقلاب در سینمای آزاد اهواز آغاز کرد و پنج فیلم کوتاه با عنوان‌های" کراوات"،" مترسک"،" پنجه‌ها"، سفری که دلخواه من است و فیلم مستند کشتار ساخته است.
بیستمین نشست عکاسی در خانه عکاسان تهران
خانه عکاسان ایران وابسته به حوزه هنری سازمان تبلیغات اسلامی در زمینه ارتقای بصری جامعه و افزایش دانستنی‌های دانشجویان و علاقه‌مندان به هنر عکاسی، اقدام به برپایی نشست‌های عکاسی می‌کند.
این دوره از نشست‌های تخصصی عکاسی از امروز برگزار می‌شود و برنامه‌های آن شامل سخنرانی فرزاد ادیبی، گرافیست: با عنوان عکاسی در تصویرسازی مألف، میزگرد ماه با حضور عکاسان ارومیه و نمایش اسلاید از آثار آرش یداللهی فارغ‌التحصیل رشته عکاسی با عنوان تجربه‌ای با پیوند زمان، خواهد بود.
چلکوفسکی در همایش تعزیه حضور دارد.
همایش تعزیه از دیروز در شیراز آغاز به کار کرد.
در این همایش افراد برجسته‌ای همچون پیتر چلکوفسکی در مورد روضث‌الشهدای هنرهای نمایشی در ایران، دکتر عنایت‌الله شهیدی در خصوص ادبیات و موسیقی تعزیه و دکتر صادق همایونی در مورد پیشینه نمایش‌های مذهبی در جهان و مقایسهٔ آن‌ها با تعزیه سخنرانی خواهند کرد.
در این همایش دکتر علی بلوکباشی، دکتر محمدرضا خاکی، دکتر قطب‌الدین صادقی، داود فتحعلی بیگی، ایرج انور، محمد میرشکرایی و لاله تقیان از جمله سخنرانان هستند که در مورد مباحث گوناگون تعزیه به سخنرانی خواهند پرداخت.
همایش تعزیه در شیراز تا ۱۳ اردیبهشت ادامه خواهد داشت.
نیک‌نولت هنرپیشهٔ محبوب و متفاوت سینمادوستان است.
چهرهٔ خشمگین او در فیلم‌های بسیاری، اوج عصبانیت انسانی را به‌خوبی و دقیقاً به تماشاگر منتقل کرده است.
نولت امسال در جشنوارهٔ کن با فیلم جام طلایی به کارگردانی جیمز آیوری حضور دارد.
سرپرست پایانه مرزی اینچه‌برون در شهرستان گنبد‌کاووس گفت: سال گذشته یکصد هزار و ۹۸۰ مسافر ایرانی و خارجی از طریق این مرز تردد کردند.
محمود محمودیان افزود: ۵۴ هزار و ۶۷۵ مورد از ترددها مربوط به ورود و خروج مسافران ایرانی بوده و مابقی ترددکنندگان خارجی بوده‌اند.
محمودیان، کامیونهای ورودی و خروجی ایرانی و ترانزیت این پایانه را در سال گذشته، ۱۱ هزار و ۵۳ دستگاه کامیون ذکر کرد و گفت: از این تعداد شش هزار و ۴۱۲ مورد تردد مربوط به کامیونهای ترانزیتی بود.
وی گفت: در سال ۷۷، تعداد کامیونهای ورودی و خروجی اعم از ایرانی و ترانزیتی ۱۴ هزار و ۵۷۰ مورد بوده است.
پایانه مرزی اینچه‌برون در مساحتی حدود ۵۰ هکتار احداث شده و مشتمل بر ساختمان تجاری، گمرک قرنطینه نباتی، باسکول و دیگر تأسیسات مورد نیاز است.
گمرک و پایانه مرزی اینچه‌برون تنها مرز زمینی استانهای گلستان و مازندران است که پس از فرو‌پاشی شوروی سابق در مرز ایران و ترکمنستان ایجاد شده است.
مدیرکل مبارزه با بیماری‌های دامی سازمان دامپزشکی کشور گفت: طرح مبارزه با تب برفکی دام امسال در سراسر کشور به اجرا در می‌آید.
دکتر محسن مشکوه در گفت و گویی با خبرنگاران در همدان افزود: در اجرای این طرح، ۸۰ درصد گاوها و ۸۰ درصد گوسفندان عشایری در مقابل این بیماری ایمن‌سازی می‌شوند.
وی شمار گاوها و گوساله‌های کشور را ۹ میلیون رئوس و جمعیت گوسفند و بز را حدود ۸۰ میلیون رئوس ذکر کرد.
مشکوه با تأكید بر این که ویروس تب برفکی سرعت انتشار بالایی داشته و حتی از طریق هوا نیز می‌تواند منتقل شود، گفت: برای مبارزه با این گونه بیماریها باید منطقه‌ای برخورد کرد و یک کشور به‌تنهایی نمی‌تواند موفق شود.
وی گفت: برای مبارزه با بیماری تب برفکی با سازمان خواروبار جهانی و کشور ترکیه تماس‌هایی برقرار شده است.
مدیرکل منابع طبیعی استان گلستان گفت: به منظور جلوگیری از جاری شدن سیلاب‌ها، سه میلیارد و ۵۱۰ میلیون ریال در عرصه‌های شیبدار جنگلی و مراتع این استان هزینه شد.
غلامحسین کردافشار افزود: با این اعتبار که از سوی ستاد حوادث غیرمترقبه تخصیص یافت یک هزار و ۵۰۰ هکتار از عرصه شیبدار جنگلی نهال‌کاری شده و چهار هزار هکتار از مراتع نیز اصلاح و احیاء شده است.
وی گفت: علاوه بر این از محل اعتبار مذکور ۹ بند خاکی نیز در این استان ساخته شد.
کردافشار افزود: اثرات مثبت این سرمایه‌گذاری از هم‌اکنون در مراتع این خطه با افزایش تولید علوفه از ۱۵۰ کیلوگرم در هکتار به ۸۵۰ کیلوگرم مشخص شده است.
او میزان فرسایش خاک در اراضی شیبدار این استان را ۱۰ تن در هر هکتار دانست و آن را بسیار بالاتر از فرسایش در دیگر نقاط اعلام کرد.
در استان گلستان ۴۳۰ هزار هکتار جنگل و یک میلیون و ۳۰۰ هزار هکتار مرتع وجود دارد.
مدیرکل راه آهن لرستان گفت: به علت شرایط خاص منطقه، ما روزانه مدت هشت ساعت محور تهران- خرمشهر را مسدود می‌کنیم تا بتوانیم ۱۷۰ متر از آن را بازسازی کنیم.
عبدالحسین کاسبی لنگرودی، که درباره روند بازسازی راه‌آهن لرستان سخن می‌گفت، افزود: مسیر ۵۱۲ کیلومتری راه‌آهن لرستان به علت پیچیدگی‌های فراوان نه‌تنها در سطح کشور بلکه در دنیا هم منحصر‌به‌فرد است.
وی گفت: ما برای بهسازی و ایمن‌سازی خطوط راه‌آهن لرستان تمام توان خود را به کار بسته‌ایم.
لنگرودی افزود: به منظور دستیابی به مشکلات خط آهن لرستان در ابتدای کار، تیم مهندسی به مدت ۷۱ روز مسیر دورود تا اندیمشک را پیاده طی کردند.
وی با اعلام این که فاز اول عملیات بازسازی این مسیر به اتمام رسیده، گفت: فاز دوم آن شهریور ماه امسال و فاز سوم نیز در خردادماه ۱۳۸۰ به اتمام خواهد رسید.
وی اعتبار بازسازی راه‌آهن لرستان را بالغ بر شش میلیارد ریال اعلام کرد.
پل کلهر در ۶۰ کیلومتری شمال شهرستان پلدختر، یکی از بناهای باارزش و تاریخی لرستان، اخیراً در فهرست آثار ملی به ثبت رسید.
مدیر میراث فرهنگی لرستان، گفت: با ثبت این اثر به شماره ۶۸۵۲ در فهرست آثار ملی، امسال ردیف اعتباری برای مرمت و بازسازی این پل در نظر گرفته شده است.
علی سجادی گفت: پل کلهر مانند بسیاری از پل‌های این خطه، در دوران‌های مختلف مورد مرمت قرار گرفته ولی در سالهای اخیر بر اثر طغیان رودخانه کشکان به‌شدت آسیب دیده است.
به گفتهٔ وی، بخشی از این پل با طاقهای جناقی ساخته شده و سایر قسمت‌های همگون آن، احتمالاً در سال ۴۷۳ هجری قمری به دستور بدر بن حسنویه بنا شده است.
کارشناسان میراث فرهنگی احتمال می‌دهند که ساخت اولیه این پل به زمان پیش از اسلام و به احتمال قوی به زمان ساسانیان بازمی‌گردد.
پایه‌های این پل به صورت بیضی‌شکل و از ویژگی منحصربه‌فردی برخوردارند و با گذشت بیش از یک هزار سال، هنوز این پایه‌ها تخریب نشده‌اند.
دومین کنگره متالورژی فلزات غیرآهنی ایران که در کرمان گشایش یافته بود پس از دو روز به کار خود خاتمه داد.
مدیرعامل شرکت ملی فولاد ایران هدف این کنگره را فراهم آوردن زمینه جهت مبادله اطلاعات علمی و پژوهشی بین دانشجویان، محققان و استادان کشور و نیز دستیابی به آخرین دستاوردهای علمی در زمینه تولید فلزات غیرآهنی اعلام کرد.
مهندس مصطفی مأذن‌زاده سهم جهانی ایران را در تولید فلزاتی همچون مس، روی، آلومینیوم، سرب و نیکل، بسیار ناچیز توصیف کرد.
وی گفت: در حالی که ایران ۴/ ۲ درصد ذخایر مس جهان را در اختیار دارد تنها یک درصد میزان مس جهان در کشور ما تولید می‌شود و از ۱۲ میلیون تن آلومینیوم که در دنیا تولید می‌شود ایران با تولید ۱۲۰ هزار تن در سال، نیم درصد تولید جهانی این فلز را در اختیار دارد و از ۱۱۰ هزار تن روی تولید سالانه جهان ۴۰ هزار تن سرب سهم ایران است.
در این کنگره ۱۲۰۰ نفر از استادان، محققان و دانشجویان سراسر کشور حضور داشتند.
متالورژی استخراجی، کانه‌آرایی، خواص مکانیکی شکل دادن فلزات، جوشکاری متالورژی پودر، عملیات حرارتی و سرامیکها و نسوزها از مباحث مورد بررسی در این کنگره بود.
در حاشیه کنگره نمایشگاهی از تجهیزات آموزشی و خدمات مهندسی دانشگاهها، مراکز فنی و شرکتها نیز به پا شد.
اوماتورمن نیز از هنرپیشگان متفاوت آمریکایی است.
عنوان: به دلیل تشنجات سیاسی در کشور، لغو ۷ میلیارد دلار قرارداد سرمایه‌گذاری خارجی سرلوحه بزرگ یک روزنامه صبح است و صاحب ویلای لواسانات دستگیر شد و نقل قول از آقای حسینیان: سعید امامی بی‌گناه است.
تیتر و سرلوحه جهان‌نمای روزنامه صبح دیگر، این فضای رفتاری ما است!
اگر صداقت در پذیرش سخنان رهبر معظم انقلاب وجود دارد که دارد، اگر علاقمندی به خاتمی به عنوان رئیس‌جمهور محبوب مردم که در طول سه سال گذشته بزرگترین دستآورد او صداقت و آگاهی در مدیریت نظام و برای جامعه بود، وجود دارد، که دارد، فراتر از گفتن و نوشتن باید رفت که برای حل مشکلات کنونی و مرزبندی بین دوست، رقیب و دشمن، به عمل کار برآید، به سخن‌دانی نیست.
نولت با حضور در کن به همراه تورمن، در مراسم نمایش فیلم خود به سؤالات بسیاری پاسخ گفت.
فیلم آیوری در کنار ۲۲ فیلم دیگر، برای گرفتن نخل طلایی کن رقابت می‌کند.
واشنگتن- ایرنا:
سنای آمریکا در حال گذراندن طرحی برای توقیف اموال کشورهای متهم به تروریسم است که مطابق با منافع سیاسی آمریکا نیست و اموال این کشور در کشورهای دیگر را نیز به خطر می‌اندازد.
روزنامه واشنگتن پست روز دوشنبه نوشت: بزودی مجلس سنای آمریکا طرحی را در دستور کار خود قرار خواهد داد که در قالب آن به کسانی که قربانی تروریسم بوده‌اند اجازه داده می‌شود خسارت تصویب‌شده از سوی دادگاه را از روی اموال کشورهایی که عامل یا حامی تروریسم بوده‌اند برداشت کنند.
در این مقاله آمده است: طرح مذکور در اصل اشتباه است اگرچه رأى زیادی خواهد آورد چرا که نمایندگان کنگره آمریکا نمی‌خواهند به عنوان جانبدار کشورهایی تلقی شوند که در آمریکا تروریست خوانده می‌شوند.
طرحی که سناتور فرانک لاتنبرگ و سناتور کانی مک به سنا داده‌اند درواقع پاسخ به دو مورد شکایت آمریکاایان علیه کوبا و ایران است که در هر دو مورد دولت آمریکا اجازه تصرف اموال این دو کشور را نداده است.
واشنگتن پست می‌نویسد: اگر آمریکا بخواهد دارایی‌های مسدود‌شده ایران یا کوبا را تصرف کند خود را از یک حربه مهمی که در مذاکره با این کشورها در دست دارد محروم خواهد کرد و لذا دست‌درازی به این اموال در شرایط حاضر درست نیست.
بخشی از اموالی که برای توقیف به وجود آن‌ها استناد شده است اموال دیپلماتیک است که طبق قوانین بین‌المللی حمایت شده است.
اگرچه در طرح جدید سنا سفارتخانه‌ها و اموال مورد نیاز مستقیم آن‌ها همچنان مورد حمایت قرار گرفته است اما بخش زیادی از دارایی‌های وابسته به کشورهای متهم که آن هم اهمیت دیپلماتیک دارد در معرض توقیف قرار داده شده است.
۲ تکواندوکار ایرانی از دور رقابتهای آسیا کنار رفتند.
در ادامه چهاردهمین دوره مسابقه‌های تکواندو قهرمانی آسیا و اقیانوسیه که در هنگ‌کنگ جریان دارد، روز دوشنبه دو تن از تکواندوکاران کشورمان با شکست از رقبای خود از دور این مسابقه‌ها کنار رفتند.
در سومین روز این مسابقه‌ها، رقابتهای وزن‌های سوم و هشتم برگزار شد و جواد رضاپور و هادی افشار در این دو وزن نتوانستند تیم ایران را صاحب مدال کنند.
در وزن سوم، جواد رضاپور در دور اول استراحت کرد.
در دور دوم تکواندوکار چینی را مقتدرانه ۶ بر یک مغلوب کرد اما در دور بعد در مقابل حریف ژاپنی خود ۳ بر یک مغلوب شد و از دور رقابتها حذف شد.
در وزن هشتم، هادی افشار در دور اول حریف فیلیپینی خود را مقتدرانه ۳۱ بر یک شکست داد و در دور بعد در مقابل تکواندوکار کره جنوبی ۷ بر ۵ مبارزه را واگذار کرد و از دور رقابتها کنار رفت.
در آخرین روز این پیکارها علی تاجیک و رضا ایمان‌زاده تکواندوکاران وزن‌های ششم و هفتم کشورمان به مبارزه با حریفانشان می‌پردازند.
دو مدال به شمشیربازان ایران در ارمنستان رسید.
تیم شمشیربازی ایران در رقابتهای بین‌المللی در ارمنستان که با شرکت چند تیم از کشورهای اروپایی و جمهوری‌های استقلال‌یافته برگزار شد، صاحب یک مدال نقره و یک برنز شد.
در این رقابتها که تحت عنوان ساتی‌لایت برگزار شد و روز یکشنبه به پایان رسید، فرهاد رضایی از ایران که به دیدار نهایی رسیده بود، در مقابل گاگو مرادیان از ارمنستان با اختلاف ناچیزی مغلوب شد و به مدال نقره قناعت کرد.
همچنین فرزاد رستمی دیگر شمشیرباز ایرانی به مدال برنز دست پیدا کرد.
در پی بازگشت تیم ملی کشتی فرنگی ایران به تهران، فدراسیون کشتی رده‌بندی نهایی مسابقه‌های کشتی فرنگی قهرمانی آسیا در کره جنوبی در وزن‌های مختلف را اعلام کرد.
در این مسابقه‌ها که هفته پیش با شرکت ۴۸ کشتی‌گیر از ۵۱ کشور در شهر سئول پایتخت کره جنوبی برگزار شد، تیم ملی کشتی فرنگی کشورمان با کسب ۵۷ امتیاز به مقام نایب‌قهرمانی رسید.
به گزارش خبرگزاری فرانسه از صنعا، یک مقام وزارت مخابرات یمن که خواست نامش ذکر نشود، به این خبرگزاری گفت: تلفن‌ها تا ۲۴ مه قطع خواهند بود.
چندین تن از دارندگان تلفن همراه در صنعا و بندر جنوبی عدن در گفت و گو با خبرگزاری فرانسه تایید کردند که آنان قادر به تماس گرفتن با تلفنهای خود نیستند و تماسی نیز با آنان گرفته نمی‌شود ولی اکثر این افراد از علت آن بی‌اطلاع بودند.
این نخستین بار است که یمن در سالگرد وحدت دو کشور سابق یمن شمالی و جنوبی به چنین اقدامی مبادرت می‌کند.
شماری از سران کشورها و شخصیتهای دیگر برای شرکت در مراسم جشن وحدت دعوت شده‌اند.
توکیو- ایرنا:
فعالیت یکی از بزرگترین تلسکوپ‌های جهان که متعلق به ژاپن است، از دو ماه پیش متوقف شد.
مقام‌های ژاپنی گفتند: صدمه دیدن آینه تلسکوپ سوبارو که در جزیره هاوایی آمریکا قرار دارد، علت این امر بوده است.
این تلسکوپ که قطر آینه آن ۸/ ۲ متر است از زمستان دو سال پیش با هزینه افزون بر ۴۰ میلیارد ین راه‌اندازی شده بود.
وی اهم فعالیت خود را نظارت بر مطبوعات و سایر فعالیت‌های فرهنگی قرار داده است.
وزیر ارشاد نه‌تنها هیچ گونه نظارتی انجام نمی‌دهد بلکه چراغ سبز هم نشان می‌دهد و به زمینه‌سازان فساد اخلاقی کمک مالی هم می‌کند.
جالب اینجاست که خبرنگار وقتی مطرح می‌کند؛ مردم متولی کنترل و نظارت و هدایت جریانهای فرهنگی را شورای انقلاب فرهنگی می‌دانند، توقع دارند که برای مقابله با این مسایل اقدامی نمایند، جنابعالی به عنوان عضو این شورا نظرتان چیست؟
آقای مصباح ضمن تشریح مطالبی که صحت و سقمش را باید از دیگر اعضای شورا استفسار نمود، می‌افزاید:… بسیاری از اعضای شورا، اعضای کابینه هستند، وزیر آموزش و پرورش و… و بقیه نیز نوعی وابستگی و دلبستگی به مسوولین اجرایی کشور دارند.
رییس شورای انقلاب فرهنگی نیز رییس قوه مجریه است که به عنوان نقطه‌ضعف دوم مطرح می‌کنم!
که این افراد اهرم‌های قدرتی در اختیار دارند و بودجه لازم در دست آن‌هاست، خیلی نادر ممکن است اتفاق بیفتد که چیزی بر خلاف خواست رییس و اعضای کابینه تصویب شود.
صرفنظر از اهانتی که در این اظهارات به اصحاب مطبوعات و اهل قلم شده است آقای مصباح توهین آشکاری به اعضای شورای انقلاب فرهنگی و وزرای عضو و به ویژه شخص رییس‌جمهور کرده است و به نظر اینجانب مطالب ایشان هتک حرمت نظام جمهوری اسلامی و یک ملت مسلمان و حتی مقام معظم رهبری است که اعضای زیادی از شورا را انتخاب و منصوب کرده‌اند.
سؤالی که تا کنون بدون پاسخ مانده است این که: آقای مصباح با چه پشتوانه‌ای به خود اجازه می‌دهد که این گونه به یک نظام و کشور جسارت کند.
روزنامه کیهان در سرمقاله خود دو یار قدیمی تحجر و انحراف را ویژگی دو گروهی می‌داند که به‌رغم تفاوتهای بنیانی در اندیشه و روش، استراتژی و هدف یکسانی را دنبال می‌کنند.
کیهان پس از اشاره به خصوصیات این دو گروه که یکی اندیشه تحجر را پیشه خود کرده و دین را تنها دارای کاربردهای شخصی می‌پندارند و گروه دیگری که دین را برای حکومت و اداره جامعه ناکارآمد می‌داند نوشته است: گروهی که خود را اصلاح‌طلب معرفی می‌کنند، توجه بیشتری به تحولات دارد ولی به دلایلی، دچار تندروی می‌شود و فراموش می‌کند که به ارزشها احترام بگذارد انتقاداتی که به این جماعت می‌شود و آن‌ها را به دست برداشتن از اصول متهم می‌کند، بیشتر از این ناحیه قابل ارزیابی است.
به بیان دیگر توجه افراطی به تحولات خود آن‌ها را نیز دچار دگرگونی‌های ناخواسته می‌کند.
به این ترتیب، بسته به میزان فراموشی نسبت به تحولات یا ارزشها، دو گروه یاد‌شده به دو سر طیف تحجر یا انحراف متمایل می‌شوند.
از جانب دیگر، دو جریان انحراف و تحجر برای حفظ و بقای خود نیاز به همراه کردن دیگران دارند و برای دستیابی به این منظور به درون جناحهای سیاسی درون نظام نفوذ می‌کنند و حتی اگر نتوانند کلیه آن‌ها را با خود همراه نمایند، تلاش می‌کنند تا با دو شیوه: با یارگیری از میان آن‌ها و نفوذ دادن عناصر مشکوک به درون‌شان، جبهه خود را قوت ببخشند.
از همین جا، انحراف گروههای خودی وارد مرحله‌ای دیگر می‌شود.
نفوذی‌ها معمولاً سعی می‌کنند با وجاهتی که برای خود می‌تراشند، در شکل خودی ظاهر شوند و اهداف خود را با قلم و بیان و امکانات گروههای درون نظام پیش ببرند.
هرچه جریان سیاسی و چهره‌های شاخص آن نسبت به خطر نفوذ توجه کمتری داشته باشند، راحت‌تر به این جریان منحرف تن می‌دهند.
بالندگی و شکوفایی گروههای سیاسی که انتظار می‌رود پس از بیانات اخیر رهبر عزیز انقلاب، شکل تازه‌ای به خود بگیرد ایجاب می‌کند که به یک بازشناسی درونی دست بزنند و میزان انطباق یا ناهماهنگی خود با انقلاب و ضد‌انقلاب را مورد ارزیابی قرار دهند و در گام دوم، تکلیف خود را با عناصر نفوذی اعم از متحجر یا منحرف روشن کنند.
نتیجه وضعی این اقدام، کمرنگ شدن خط مرزی میان گروههای درون نظام، و پررنگ شدن این خط، با ضد‌انقلاب است.
" خاتمی، از نگاه دوم خرداد" سرمقاله روزنامه ایران است که در آن می‌خوانید: بسیاری از صاحبنظرانی که سه سال گذشته را در ناباوری نسبت به جنبش دوم خرداد به سر کرده‌اند اکنون دیگر نمی‌توانند فضای ذهن خود را در بوته ابهام و انکار نگه دارند.
نتایج و محصولات این تحول عمیق اجتماعی به صورت‌ها و اشکال گوناگون در حال رویش بر بستر ایران اسلامی است، یقیناً مجلس ششم بزرگترین و برجسته‌ترین رهاورد این جریان و جنبشی است که تحقیقاً تشکیل آن در رفع بسیاری از ابهامها و تردیدها مؤثر خواهد بود.
نقشی که سکاندار جنبش، خاتمی در به ثمر رساندن و تکوین این پدیده داشته و دارد به اندازه موجودیت و واقعیت خود تحول دوم خرداد روشن و غیر قابل کتمان است.
اگر‌چه خاتمی هیچگاه نخواسته و نپسندیده که در محور و مدیریت این تحول مطرح شود، اما فرایند تحولات جامعه روز‌به‌روز پیوند و ارتباط خاتمی با بطن جنبش را عمیق‌تر کرده است.
بر همین اساس افکار عمومی در سومین انتخاب خود در سال سوم ریاست‌جمهوری خاتمی همان علاقه و اقبالی را به مدیر جنبش نشان دادند که در دوم خرداد سال ۷۶ هم‌اکنون بخشی از تحلیل‌ها و نظریه‌هایی که در اذهان عمومی، آشفتگی و اختلال ایجاد می‌کند ناشی از این است که نسبت خاتمی با جنبش دوم خرداد بدرستی و دقیق تبیین نمی‌شود.
حافظه مردم در این سه سال انباشته از تحریفها، تلقی‌ها و تحلیل‌های عجیب و غریبی است که از رابطه خاتمی و جبهه دوم خرداد و عملکرد او در پیشبرد مرحله به مرحله مطالبات مردم ارائه شده است.
یکی از برداشت‌های غلط و تحریف‌های آشکار از جایگاه خاتمی این بوده که او را در قواره و قامت احزاب و تشکلهای دوم خرداد نگریسته‌اند و هرآنچه از خطاها و لغزشهای رفتاری و گفتاری دوم خرداد مشاهده‌شده را به خاتمی نسبت داده‌اند.
خاتمی درست است که نامزد یک طیف و جناح سیاسی برای تصدی این مسئولیت بود اما همه نخبگان نظام ناظر بودند که راهیابی خاتمی به ریاست‌جمهوری همان بود و انفصال او از روابط تشکیلاتی‌اش همان.
مشی و مواضع سه‌ساله او برای عموم فعالان سیاسی این آموزه را به همراه داشت که چگونه یک سیاستمدار از جایگاه جناحی خود در راستای شئون ملی و مردمی فاصله می‌گیرد.
خطای ذهنی این افراد را می‌توان در کنار اشتباهات کسانی قرار داد که موفقیت خاتمی را صرفاً در تأمین و پیگیری خواسته‌های شخصی، گروهی و صنفی خود دیده‌اند و حاضر نشده‌اند از اهداف محدود و کوتاه‌مدت خود در جهت پیشبرد هدفهای بلند و ملی مورد نظر خاتمی کوتاه بیایند، الان که نظام اسلامی چند قدم با بزرگترین پیروزی سیاسی خود یعنی گشایش مجلس ششم فاصله دارد، شاید بسیاری از این دوستان به نارسایی و ناپختگی برداشتها و برآوردهای خود در ارزیابی حرکت مدیر قطار اصلاحات پی برده باشند، چه آن‌هایی که خاتمی را رییس‌جمهوری یک جبهه و جناح می‌پنداشتند و چه افرادی که حوادثی مثل ترور حجاریان و توقیف مطبوعات را در سطحی بزرگتر از مجلس ششم می‌پنداشتند.
بر بستر ابطال آن دیدگاهها اکنون نظریه جدیدی بنا می‌شود که مدعی است خاتمی با نوع نامریی از موج مخالفت در حلقه دوستان خود مواجه است، آن هم نه حلقه‌های روشنفکری و به قول برخی‌ها جریان سوم؛ بلکه عناصری که در جناح مجمع روحانیون او را برای ریاست‌جمهوری نامزد کرده بودند.
عجیب است که این تئوری از قلم و زبان دوستانی بیان و نشر می‌شود که نه در شئون حزبی و جناحی بلکه در جایگاه نظریه‌پردازی قرار گرفته‌اند و افکار عمومی همواره پشت نگاهها و نظرات‌شان مبانی و محکمات علمی را انتظار کشیده است.
طرح نظریه نارضایتی درونی عناصر دوم خرداد از خاتمی در حالی ساخته و پرداخته می‌شود که طی چند هفته اخیر حتی یک مورد نقد و انتقاد از خاتمی در گفتار و نوشتار دوم‌خردادی‌ها دیده و شنیده نشده است.
جبهه دوم خرداد با وجود همه تنوع و تکثری که بر آن حاکم است تا کنون بالاترین سطح همدلی و اجماع را حول حرکت خاتمی داشته است و این اتفاق و اشتراک نظر نه از نوع ارادت‌سالاری بلکه از اعتقاد به درستی و حقانیت موضع او بوده است.
بنابراین به نظر می‌آید که تز اختلاف سران دوم خرداد بر سر خاتمی، راه و روش تازه‌یی برای انتقال و پیشبرد نارضایتی آقایان علیه رییس‌جمهوری است.
بویژه وقتی پای افراد موجه از سران دوم خرداد به میان کشیده شود، اغراض شخصی دوستان بیشتر نمایان می‌گردد.
روزنامه هم‌میهن از قول یک کارشناس مرکز پژوهشهای مجلس نوشته است: جنجالهای سیاسی ۷ میلیارد دلار قراردادهای سرمایه‌گذاری خارجی را فسخ کرد.
این روزنامه نوشته است: به گزارش خبرنگار ما، دکتر امیرهوشنگ ابراهیمی کارشناس ارشد در مرکز پژوهشهای مجلس ضمن بیان این مطلب افزود: سرمایه‌گذاریهای فسخ‌شده مربوط به نفت و گاز، معادن و فلزات و پتروشیمی بود، و این مسئله نشان‌دهنده عدم امنیت سرمایه‌گذاری خارجی است.
وی که روز گذشته در مرکز پژوهشها در خصوص مشکلات ساختاری صنعت سخنرانی می‌کرد، اظهار داشت: در‌حال‌حاضر از ۱۳۳ صنعت موجود در دنیا، ۱۲۹ صنعت در کشور فعال است که ۱۲۱ صنعت با کارآیی زیر ۷۰ درصد مشغول به کار هستند…
این کارشناس اقتصادی با تأكید بر این که دو بازار مالی رسمی و غیر‌رسمی در کشور موجود است، گفت: کسانی که در بازار جزو بازار رسمی می‌باشند بیشتر با دید سیاسی به مسائل نگاه می‌کنند تا دید اقتصادی، نرخ بهره نیز پایین است پس تمایل دارند وامها را به افراد مورد اطمینان خود دهند و به بازدهی پروژه نیز توجهی ندارند.
وی اظهار داشت: بخش اعظم اعتبارات به سیستم‌های رسمی اعطا می‌شود….
استراتژی چه باید باشد.
روزنامه انتخاب با عنوان" استراتژی جریان‌های سیاسی چه باید باشد؟" می‌نویسد: روند اوضاع در ماه‌ها و هفته‌های اخیر به جایی انجامید که رقابت گروه‌های سیاسی در موارد بسیاری، مرزهای وحدت و امنیت ملی را در آستانهٔ خطر نهاد و نوعی ابهام و التقاط در مواضع احزاب و جناح‌های سیاسی را نمایان کرد.
عده‌ای در پوشش و جامهٔ اصلاح‌خواهی از نام و شهرت جبههٔ دوم خرداد، بهره‌برداری کردند و اساس فکر دینی و سنت و باورهای کهن ملت ایران را به چالش کشاندند.
متأسفانه در ماه‌های گذشته افرادی که در حسن نیت آنان تردید بود، سخنان و اندیشه‌های غیرملی و احیاناً ضدانقلابی خود را از برخی تریبون‌های وابسته به ائتلاف چپ به گوش و ذهن مردم می‌رساندند و به دلیل غفلت پاره‌ای متولیان یا مصلحت‌سنجی‌های غیراصولی برخی رهبران ائتلاف دوم خرداد اوضاع به سرانجامی رسید که نفوذ ادبیات و اندیشه‌های جماعت سکولار در بخشی از این رسانه‌ها آن گونه به چشم آمد که گمانهٔ تجدیدنظر عناصر و احزاب یادشده را در پاره‌ای ذهن‌ها جدی کرد.
مهمترین شاخصهٔ این گرایش، ترویج و تقویت آموزه‌های اندیشگی و هم سیاسی مغرب‌زمینیان، بویژه تبلیغ اندیشه‌های سکولار بود که از تبلیغ جدایی بین سیاست و دیانت و چانه‌زنی برای ایجاد رفرم‌های نامتجانس شروع شده و تا تضعیف فکر حکومت دینی، تهاجم به اعتقادات و گزاره‌های دینی و هم، هتک شخصیت‌های سیاسی پرسابقه و ناکارآمد نشان دادن نظام جمهوری اسلامی و تضعیف مشروعیت آن ادامه یافت.
از سویی، جریان سیاسی مقابل نیز به دلیل آن که جبهه دوم خرداد را در روند مخالفت با اساس و اصول می‌پنداشت، با گردآوری نیروها و جمع مدعیات، آنچنان به رویارویی با این جماعت پرداخت که گویی از اساس به ضرورت اصلاحات اعتقادی ندارد یا آن که در مصاف اندیشگی یا سیاسی، فرهنگی، اقتصادی و اجتماعی به گونه‌ای ظاهر شد که گمانهٔ خلط سنت با بدعت و سقوط در دام تحجر را در ذهن‌ها متبادر می‌کرد.
رهبر معظم انقلاب اسلامی در هفته‌های اخیر و بویژه در جمعه گذشته، آفات و خطرات جناح‌های سیاسی را گوشزد کردند و همزمان خطر ارزش‌زدایی و افتادن در دام اصلاحگرایی آمریکایی و سکولاریزم را برای ائتلاف چپ و سقوط و غلتیدن ائتلاف راست را به وادی تحجر و تصلب هشدار دادند.
بنابراین، بایستی جناح‌های سیاسی، آرمان‌های انقلاب و مردم را بازخوانی کنند و با کم کردن فاصله بین خود، راه را برای اجرای آن اهداف و تحقق اصلاحات واقعی هموار کنند.
برای این منظور ضرورت دارد گروه‌ها، احزاب و عناصر سیاسی، اصول مشی سیاسی خود را مجدداً برای مردم تبیین و آشکار کنند و عناصر نفوذی میان جریان‌های سیاسی را که سعی دارند، دو جناح عمدهٔ سیاسی کشور را به دام انحراف از اصول و یا سقوط در تحجر بکشانند و در‌نتیجه، انقلاب و فکر دینی را ناکارآمد نشان دهند، از دایرهٔ تشکیلات و شبکه‌های پیرامونی خود برانند.
و در این میان، خوشبختانه جبهه دوم خرداد با درک درست شرایط، از سخنان رهبر معظم انقلاب استقبال کرد و مراد خود از اصلاحات را به سمع و نظر مردم رساند و ضمن تأكید بر ضرورت آرامش و تشنج‌زدایی در میان جناح‌های خودی، پی‌گیری آرمان‌های انقلاب اسلامی و اصلاحات ارزشگرایانه برای حل مشکلات مردم را از راهبردهای جدید این جبهه دانست.
باید این پدیده را به فال نیک گرفت و امیدوار بود تا همه جریان‌های سیاسی به تبیین مرزبندی‌های خود و تجدیدنظر در گذشته خود همت کنند.
کدورت‌ها و بدبینی‌ها را کم کنند و با تشکیل نشست‌های مشترک، همدلی را تقویت کنند و اوضاع موجود را در ترازوی سنجش و داوری خود بنهند و هر یک به وظیفه خود و با حفظ گرایشات خود، در جهت تحقق اهداف انقلاب و حل مشکلات مردم گام بردارند.
مرده‌ای که طلاهای همسرش را ربوده است.
زن جوانی به نام اکرم به همراه دختر خردسالش به دادگاه مراجعه کرد و در شکایتی به قاضی دادگاه گفت: در سال ۷۳ با همسرم محمد در تهران آشنا شدم و با او ازدواج کردم.
پدرشوهرم برای این که به ما کمکی کرده باشد یک طبقه از خانه‌اش را در اختیار ما گذاشت.
ما سه سال زندگی خوبی داشتیم تا این که در شهریور سال ۷۶ همسرم دچار مشکل مالی شد و من برای این که به او کمک کرده باشم به اتفاق همسرم به یکی از شعبه‌های بانک کارگشایی مراجعه کردیم و طلاهای خود را که بیش از یک میلیون تومان ارزش داشت در آن بانک به امانت گذاشتم و مسئول مربوطه بانک حدود ۵۴۰ هزار تومان به همراه رسید طلاها به ما داد که با آن پول تا حدودی گرفتاری همسرم برطرف شد.
وی ادامه داد: سه ماه بعد از این قضیه یعنی در اسفند همان سال در خانه سرگرم کار بودم که ناگهان اطلاع دادند که محمد در هنگام کار بر اثر سکته قلبی فوت کرده است.
این زن ادامه داد: با مرگ همسرم زندگی‌ام دگرگون شد.
مدتی نزد خانواده همسرم زندگی کردم اما چون آن‌ها هم نیازمند بودند تصمیم گرفتم سربار آن‌ها نباشم و به طور مستقل خانه‌یی را اجاره کنم و هزینه زندگی را خودم تأمین کنم.
به همین خاطر به فکر طلاهایی که در بانک کارگشایی گذاشته بودم افتادم و با کمک دوستان، آشنایان و خانواده‌ام مبلغ ۵۴۰ هزار تومان را فراهم کردم اما هرچه گشتم رسید طلاها را پیدا نکردم چون احتمال می‌دادم که رسید بانک را در اثاث‌کشی گم کرده باشم به بانک مربوطه مراجعه کردم و با ارائه وام دریافتی خواستار دریافت طلاهای خود شدم.
اما مسئول بانک با خونسردی کامل به من گفت که چندی قبل همسرتان با مراجعه به بانک و ارائه رسید، طلاها را تحویل گرفته است.
من با شنیدن این خبر شوکه شدم و با ارائه گواهی فوت همسرم به او گفتم که همسرم فوت کرده است.
ولی مسئول بانک با نشان دادن اسناد و مدارک بانکی و رسید طلاها مجدداً به من گفت ما طبق این اسناد و رسید بانکی طلاها را به او تحویل داده‌ایم.
بر اساس همین گزارش قاضی دادگاه، اطرافیان این زن جوان را از جمله برادر و پدر متوفی و افرادی از اعضای دو خانواده که در مظان اتهام بوده‌اند برای تحقیق به دادگاه احضار کرد و از آن‌ها بازجویی به عمل آورد.
اما هرکدام از آن‌ها با ارائه مدارک مستند به دادگاه اثبات کردند که در هنگام فوت یا بعد از فوت محمد در خانه متوفی نبوده‌اند، در‌نتیجه قاضی دادگاه مسئولان بانک را برای بازجویی و تحقیق به دادگاه احضار کرد.
مسئولان بانک با ارائه مدارک مستند و قانونی به قاضی دادگاه اعلام کردند، که همسر این خانم با پرداخت مبلغ ۵۴۰ هزار تومان مبلغ وام دریافتی و رسید طلاها، طلاهای امانتی را تحویل گرفته است.
قاضی پس از بررسی اسناد و مدارک مربوطه بانک متوجه شد که طلاها در اردیبهشت سال ۷۷ یعنی دو ماه پس از مرگ شوهر توسط شخصی که خود را شوهر این زن معرفی کرده تحویل شده و از سوی بانک نیز تخلفی صورت نگرفته است.
بر پایه این گزارش، قاضی برای حل این معمای پیچیده پلیسی و یافتن شخصی که طلاها را از بانک گرفته مجدداً تحقیقات خود را شروع کرده است و طی احضاریه‌یی مسئول امانات بانک را برای بازجویی به دادگاه فراخواند.
تهران- واحد مرکزی خبر:
اداره دفاع غیرنظامی مکزیک روز دوشنبه اعلام کرد، در پی بارش بارانهای سیل‌آسا در دو روز گذشته، دست‌کم هفت نفر کشته و یک نفر ناپدید شدند.
به گزارش خبرگزاری رویتر از مکزیکو‌سیتی، مقامات این کشور افزودند: با طغیان رودخانه سان‌لوییس ایوکان در مرکز مکزیک پنج تن کشته و یک نفر ناپدید شدند.
این مقامات گفتند، به دلیل وزش باد شدید در ایالت وراکروز که به قطع درختان و تخریب خانه‌ها منجر شد، دو تن از اعضای یک خانواده کشته شدند.
کارخانه ترقه‌سازی در اسپانیا به هوا رفت.
تهران- واحد مرکزی خبر:
پس از انفجار در انبار لوازم آتش‌بازی در هلند، اینک یکی از شهرهای جنوب اسپانیا شاهد انفجار انبار اینگونه وسایل و ابزار آتش‌بازی است.
به گزارش واحد مرکزی خبر به نقل از شبکه تلویزیونی سی‌ان‌ان، در نتیجه انفجار عظیمی که در یک انبار نگهداری و کارگاه ساخت انواع ترقه و لوازم آتش‌بازی در شهری در جنوب اسپانیا به نام وافل‌کوفر رخ داد، پنج نفر کشته شدند و تعداد زیادی از مردم مجروح شدند که یکی از آن‌ها به علت شدت جراحات به شهر والنسیا منتقل شده است.
بنا به این گزارش، مقامات رسمی اسپانیا هنوز در مورد علت این انفجار سکوت کرده‌اند اما تفاوت عمده‌ای که این انفجار با انفجار شنبه در هلند دارد، خارج از شهر بودن انفجارهای اخیر در اسپانیا است که شدت صدمات و لطمات آن را کاهش می‌دهد.
خوارزمی و دانشمندان دیگر در زمان او شناخته بود، بلکه معادلات درجه سوم را هم، که تا آن زمان جز در حالتهای خاص حل نشده بود، در حالت کلی و بر اساس یک طبقه‌بندی دقیق حل می‌کند.
به این ترتیب خیام در علم جبر نخستین نظریه جامع و مدون را در مورد حل معادلات درجه سوم و کمتر از آن به دست می‌دهد.
با این گام مهم، در واقع شاخه‌ای از ریاضیات پی‌ریزی می‌شود که بعدها هندسه جبری نام گرفت.
خیام که علم جبر پیش از خود را بسیار خوب می‌شناخت به تازگی کاری که در این کتاب کرده است وقوف داشت و در واقع هم نه‌تنها کار او در میان پیشینیان او نظیر نداشت بلکه تا اواسط قرن هفدهم میلادی نیز کسی در این میدان بر او پیشی نگرفت.
اگر کار هموطن بزرگ او شرف‌الدین طوسی را، که به‌تازگی شناخته شده، کنار بگذاریم، می‌توان گفت که تکمیل بنایی که خیام شالوده‌اش را ریخته و دیواره‌هایش را برافراشته بود شش قرن پس از درگذشت او، دور از سرزمینی که او در آن زاده شده و زیسته بود، در دل تمدنی دیگر و تازه‌نفس‌تر، به دست فیلسوف و ریاضی‌دان بزرگ دیگری که دکارت نام دارد صورت گرفت.
هر‌چند مسئله تأثیر مستقیم خیام بر دکارت هنوز کاملاً حل نشده است، پژوهشهای اخیر نشان داده است که دکارت، بیش از آن که وارث معاصران و اسلاف لاتینی‌نویس اروپایی خود باشد، ادامه‌دهنده کار این ریاضی‌دان بزرگ نیشابوری است.
در سمینار دکارت و قرون وسطی که به مناسبت چهارصدمین سال تولد دکارت در سال ۱۹۹۶ در سوربن برگزار شد، پروفسور رشدی راشد مورخ علوم و استاد دانشگاه پاریس در تحقیق برجسته خود تحت عنوان دکارت میان خیام و نیوتن نشان داد که پروژه جبری دکارت تا یک زمان از برنامه‌ای که خیام در کتاب جبر خود ریخته است، جلوتر نبوده است.
البته دکارت بعدا با طرح تفاوت میان منحنیهای جبری و منحنیهای مکانیکی) که امروزه ترانساندانتال نامیده می‌شود( گام مهمی به جلو برداشت که مساله رابطه میان هندسه و جبر را دگرگون کرد.
می‌دانیم که در آن زمان زبان جدید و فرمولی ریاضی وجود نداشت و ریاضی‌دان می‌باید با توضیحات و توصیفات خود فضاها و ارتباط‌های ریاضی مورد نظر خود را بیان می‌کرد.
می‌دانیم که ریاضی‌دان فرانسوی قرن هفدهم میلادی، پاسکال، که از قضای روزگار، او هم مانند خیام فقط در عالم ریاضی باقی نماند و حوزه اندیشه و ذوق او به عالم فلسفه و کلام هم کشانیده شد و خوش درخشید، در نیمه این قرن با معرفی مثلث معروف خود فرمول کلی تعیین ضرایب بسط بینم را نشان داد.
یعنی معرفی فرمولی که ضریب‌های حاصل جمع دو عدد را که به توان هر عدد مثبتی رسیده باشد به دست می‌دهد، هرچند مورخان علم از کارهای چینی‌ها پیش از خیام در این باب نیز به ما خبر داده‌اند، اما مثلث خیام از اسلاف علمی و تاریخی مثلث پاسکال است.
وقتی در دوران اخیر، کتاب مهم شرف‌الدین طوسی یعنی فی‌المعادلات که کار بزرگ او در جبر و مقابله است، به دست آمد معلوم شد که او، حدود صد سال پس از خیام بر اساس کار خیام در تعیین آن ضرایب گام مهمی برداشته بوده است و یک پله بلند چهارصد و پنجاه‌ساله در تاریخ ریاضیات ما را به مثلث پاسکال رسانیده است.
پژوهشهای جدید نشان داده است که شرف‌الدین طوسی، در پژوهشهای خود درباره تعداد ریشه‌های برخی از معادلات درجه سوم به عبارتی شبیه مشتق دست یافته بوده است.
یعنی به همان شرطی دست یافته بوده است که فرما ریاضی‌دان بزرگ فرانسوی در قرن هفدهم کشف کرده و مورخان ریاضیات آن را یکی از گامهای نخستین در راه رسیدن به مفهوم مشتق می‌دانند.
کتاب دیگر خیام، شرح ما ؤشکل من مصادرات کتاب اقلیدس، نیز در تاریخ ریاضیات تأثیر فراوان داشته است، زیرا کوششهای خیام در این کتاب برای اثبات اصل توازی اقلیدس بخش مهمی از کوششهایی است که بعدها در اروپا به ابداع هندسه‌های غیراقلیدسی انجامید.
زیرا خیام در این رساله سعی می‌کند برخی از مشکلات مقاله اول و مقاله پنجم اصول اقلیدس را توضیح بدهد.
بخشی از این رساله که از لحاظ تاریخ ریاضیات بسیار اهمیت دارد بخش اول آن است که خیام در آن می‌کوشد تا اصل موضوع پنجم اقلیدس را که به اصل موضوع توازی معروف است اثبات کند ۲- این بخش بعدها، از طریق کتاب خواجه نصیر طوسی در این موضوع که ادامه‌دهنده راه خیام است، بر ریاضیات اروپایی و به طور غیرمستقیم در تکوین هندسه نااقلیدسی مؤثر واقع شد.
منطق حاکم بر این هندسه‌ها برای پرهیز از تناقض، نیازی به پذیرفتن اصل اقلیدسی توازی ندارد.
میدان هندسه اقلیدسی سطح مستوی بود، اما احکام هندسه سطوح منحنی لزوما محکوم ضرورت‌های اقلیدسی نیست.
هندسه‌های غیراقلیدسی حدود هفتصد سال پس از خیام به شکل نظام‌یافته به جهان ریاضیات معرفی شدند.
در سالهای پایانی قرن هجدهم و در قرن نوزدهم میلادی ریاضی‌دانانی که بعضا فیلسوف هم بودند هندسه‌هایی را تعریف کردند که در آن می‌تواند بی‌نهایت خط به موازات یک خط وجود داشته باشد و یا اصلا خطوط موازی در آن وجود نداشته باشد.
پرسش درباره جایگاه اصل توازی در میان اصول دیگر هندسه اقلیدسی البته با خیام آغاز نشده و به خیام هم پایان نیافته است، اما ذهن فلسفی خیام این مساله را به صورتی دقیقتر تنظیم و تنسیق کرده و در عالم فکر و نظر راه را برای اخلاف فیلسوف و ریاضی‌دان خود در قرن‌ها بعد هموار کرده است.
ذهنی که چه در شعر و چه در ریاضی، حریف میدان کنکاشها و سؤال‌انگیزی‌ها و نقدهای اساسی است ۳- خیام از دیرباز به عنوان منجم نیز شناخته شده است و گفته‌اند که او و اسفزاری و میمون بن نجیب واسطی از جانب ملکشاه سلجوقی در اصفهان مأمور شدند که تقویم شمسی را اصلاح کنند و حاصل کار ایشان تقویمی بود که تقویم جلالی نام دارد و از جمله دقیق‌ترین تقویمهای جهان است.
خیام حدود ۸۱ سال در اصفهان به سر برد.
کتاب شرح‌ما‌اشکل را هم در این شهر نوشت.
کار خیام در رصدخانه اصفهان و اصولا حاصل کار این رصدخانه، گذشته از نقش مهم آن در پی‌ریزی تقویم جلالی و آثار اجتماعی این امر، از این نظر نیز درخور توجه است که با قرار دادن مساله اصلاح تقویم در مرکز فعالیتهای رصدخانه، گام دیگری در راه جدایی نجوم از احکام نجوم برداشته شد.
متأسفانه از خیام در زمینه نجوم نیز اثری باقی نمانده است.
تحقیق‌هایی که در مقام خیام در نجوم انجام می‌شود معمولا بر پایه مطالبی است که در مآخذ دیگر در این باره آمده است.
در گذشته که نجوم شاخه‌ای از علوم ریاضی محسوب می‌شد هر ریاضیدانی در نجوم هم دستی داشت، و بنابراین عجیب نیست اگر خیام به نجوم هم پرداخته باشد و حتی در این زمینه از علوم ریاضی به مرتبه بلندی دست یافته باشد.
با این حال، چون از آثار نجومی خیام چیزی به دست ما نرسیده، تحقیق درباره جایگاه او در نجوم به طور کلی و در تاریخ نجوم اسلامی بالاخص دشوار است.
امر متقن این است که او منجمی بزرگ بوده است، اما این که آیا مقام او در نجوم با جایگاه او در جبر و هندسه قابل قیاس است یا نه امری است که فعلا درباره‌اش حکم نمی‌توان کرد.
جنبه دیگری از خیام که بسیار کمتر شناخته شده کار او در زمینه موسیقی نظری است که در زمان او یکی از شاخه‌های چهارگانه حساب، هندسه، هیئت و موسیقی علم ریاضیات به شمار می‌آمد و بسیار طبیعی است که ریاضیدانی مانند خیام به این کار هم پرداخته باشد.
مرحوم همائی در خیامی‌نامه خود از رساله شرح المشکل من کتاب موسیقی خیام سخن گفته است.
او احتمال می‌دهد که خیام این رساله را در بحث و نقد کتاب موسیقی اقلیدس تحریر کرده است.
همچنان که هندسه اقلیدس را به نقد کشیده است.
وجه دیگری از شخصیت ریاضی خیام دستاوردهای او به علم تعادل مایعات) هیدرواستاتیک( است.
در این زمینه البته اثر مستقلی از خیام باقی نمانده، اما رساله او درباره تعیین وزن فلزات گرانبها در آلیاژها در ضمن کتاب میزان‌الحکمه که نوشته شاگرد خیام عبدالرحمان خازنی است، حفظ شده است.
متن عربی این سه اثر، بر اساس همه نسخه‌های موجود آن‌ها، تصحیح شده است.
کتاب جبر پیش از این چند بار به صورت انتقادی چاپ شده بود که یکی از آن‌ها چاپی است که خود آقای پروفسور راشد، به همکاری دکتر احمد جبار، به عمل آورده بود.
اما امتیاز چاپ اخیر در این است که همه نسخی که تا کنون از کتاب خیام شناخته شده در فراهم آوردن آن مورد استفاده قرار گرفته است.
از کتاب شرح‌ما‌اشکل تا کنون چاپ انتقادی واقعی وجود نداشت و بهترین چاپ موجود آن متنی بود که مرحوم استاد جلال همایی بر اساس یک نسخه از این کتاب فراهم آورده بود و در کتاب خیامی‌نامه او منتشر شده است.
بنابراین متون موجود در کتاب خیام ریاضی‌دان موثق‌ترین صورت آثار ریاضی خیام است.
۲- خیام در مقدمه شرح‌ما‌اشکل از ابن هیثم در این باب انتقاد کرده است.
به نظر آقای دکتر معصومی همدانی، محقق ارجمند تاریخ ریاضیات اسلامی، نقد خیام از ابن هیثم در همچنان اصل شمردن اصل پنجم اقلیدس، انتقاد هندسه‌دانی است که به نوبه خود فیلسوفی متعلق به مکتب سینوی است از هندسه‌دان دیگری که، تا آنجا که از آثار ریاضی و نورشناختی او برمی‌آید، به مکتب فلسفی خاصی پایبند نبوده است.
خیام به ابن هیثم خرده می‌گیرد که چرا به جای اثبات اصل موضوع پنجم اقلیدس همچنان این اصل را حفظ کرده است، و چرا در این راه به حرکت متوسل شده و خط مستقیم را به صورت شکلی که از حرکت یک نقطه حادث می‌شود تعریف کرده است.
۳- اقلیدس در ۳۰۰ سال قبل‌از میلاد مسیح، به عنوان یک اصل گفته بود که از یک نقطه یک خط موازی با یک خط فرضی می‌توان رسم کرد.
خیام تلاش کرد نشان دهد که این باور یک اصل که ضرورت آن بدیهی باشد نیست بلکه بر اساس اصول دیگر قابل اثبات است.
قبل‌از او ثابت‌ابن‌قره و ابن هیثم در این تشکیک ریاضی وارد شده بودند و پس از او هم خواجه نصیر طوسی چنین کرد.
اما تا کنون سهم تلاش‌های عالمان مسلمان در تاریخ تکامل علم ریاضی به طور منصفانه انعکاس نیافته است.
نخستین موزه نجوم در کشور همزمان با کنگره جهانی بزرگداشت نهصدمین سال وفات خیام و در هفته میراث فرهنگی در شهر نیشابور افتتاح می‌شود.
در این موزه پیشینه علم ستاره‌شناسی و نیز جایگاه علمی حکیم عمر خیام- شاعر، ریاضی‌دان، فیلسوف و منجم مشهور ایرانی قرن ۵ و ۶ ه ق- و نقش وی در مسیر پیشرفت علم و دانش معرفی خواهد شد.
به گزارش روابط عمومی سازمان میراث فرهنگی کشور، در مراسم افتتاح موزه نجوم فرش منحصر‌بفرد منطقه‌البروج متعلق به قرن سیزدهم هجری قمری که به دلیل برخورداری از نشانه‌های فرهنگ اسطوره‌ای پیش از تاریخ و فرهنگی اسلامی همانند یک تابلوی هنری حائز اهمیت است به نمایش گذاشته می‌شود.
این فرش که از نخ و پشم با رنگهای گیاهی و به صورت ریزبافت تهیه شده دارای ابعاد ۱/ ۸۴ در ۲/ ۸۱ متر است.
در چهار گوشه آن لچک‌هایی قرار گرفته که نشانگر حضور چهار منجم و کاشف چهار سیاره دنیای قدیم- عطارد، مریخ، زهره و مشتری- می‌باشد.
ظروف فلزی برخوردار از نقوش صور فلکی متعلق به قرون ۷ و ۸ ه ق، تابلوی نقاشی زیرلاکی دوره قاجار با نقش صور فلکی و سفالینه‌های زرین‌فام مزین به اشعار خیام از دیگر اشیاء این موزه هستند.
گفتنی است نمایشگاهی از عکس‌های محمد صانع- از پیشکسوتان هنر عکاسی- با عنوان نیشابور، شهر خیام، در ایام که بیانگر ویژگی‌ها و آثار تاریخی نیشابور است نیز در همین زمان گشایش می‌یابد.
همچنین فعالیت‌های پژوهشی اداره کل میراث خراسان و نمایشگاهی از آثار معرق و چوب از دیگر برنامه‌هایی است که در هفته میراث فرهنگی و از ۲۸ اردیبهشت تا ۳ خرداد در این شهرستان برگزار می‌شود.
نیویورک- ایرنا:
رهبر گروه موسوم به امت اسلام که در آمریکا فعالیت دارد، ضمن رد دست داشتن در قتل مالکوم‌ایکس از دختر وی عذرخواهی کرد.
لوئیس فراخان رهبر این گروه روز یکشنبه در دو مصاحبه جداگانه با دو شبکه تلویزیونی آمریکا ضمن تکذیب دست داشتن در ماجرای ترور مالکوم‌ایکس، رهبر فقید سیاهپوستان آمریکا، از دختر وی عذرخواهی کرد و گفت: احتمال دارد سخنان و نوشته‌های من در آن زمان جوی را ایجاد کرده باشد که به قتل مالکوم‌ایکس منجر شده است که این مسئله مایه تأسف بسیار من می‌باشد.
وی که همراه با آتالا شباز دختر مالکوم‌ایکس در برنامه‌ای از شبکه تلویزیونی سی‌بی‌اس ظاهر شده بود، از آتالا شخصاً عذرخواهی کرد و در مقابل نیز دختر مالکوم‌ایکس برای وی آرزوی صلح کرد.
فراخان یکشنبه شب پس از مصاحبه یاد‌شده در مصاحبه دیگری با شبکه تلویزیونی فاکس، دست داشتن در قتل مالکوم‌ایکس را قویاً رد کرد و گفت: نگرانی من این است که رسانه‌های همگانی به مردم آمریکا می‌گویند، فراخان به دست داشتن در قتل مالکوم‌ایکس اعتراف کرده است.
وی افزود: این مطلب نشان می‌دهد تلاشی در جریان است تا شخص مرا بی‌اعتبار کنند.
فراخان تأكید کرد: کاملاً روشن است من در ماجرای ترور مالکوم دست نداشته‌ام.
پس از ترور مالکوم‌ایکس، بین خانواده وی و گروه امت اسلام، خاصه شخص فراخان خصومت شدیدی ایجاد شد که ۳۰ سال به درازا کشیده شده است.
شش سال پیش کیبیلا شباز دختر مالکوم‌ایکس به خاطر استخدام فردی برای ترور فراخان بازداشت شد ولی اتهامات علیه وی بعداً لغو شدند و یک سال پس از آن فراخان در دیدار از بتی شباز، بیوه مالکوم‌ایکس، از وی عذرخواهی کرد و به خصومت ۳۰ ساله پایان داد.
مالکوم‌ایکس که ابتدا از پیروان وفادار گروه امت اسلام و شخص شماره دو این گروه پس از الیجاه محمد بنیانگذار امت اسلام بود، بتدریج با رهبری این گروه اختلاف پیدا کرد و از این گروه طرد شد.
اختلاف بین مالکوم‌ایکس و امت اسلام بحدی بالا گرفت که ترور وی معمولاً به گروه امت اسلام نسبت داده می‌شود و آنچه مسلم است این است که سه نفری که در ترور رهبر فقید سیاهپوستان آمریکا دست داشتند با امت اسلام در ارتباط بودند.
لوئیس فراخان که توسط شخص مالکوم‌ایکس به امت اسلام راهنمایی شده بود، در زمان ترور مالکوم‌ایکس معاون رهبری گروه را به عهده داشت.
کنتس دونوآی و باغ دلگشا آناماتیو دونوآی خونگرم‌ترین شاعره فرانسه) ۱۸۷۶- ۱۹۳۳( و از شخصیتهای ادبی قرن بیستم است.
کنتس دونوآی اصلاً یک شاهزاده خانم رومانی نژاد بود و به یکی از بزرگترین خاندان‌های رومانی تعلق داشت.
مادرش از یک خاندان بزرگ قفقاز و چنان که معروف است پدری قفقازی و مادری ایرانی داشت، بنابراین در رگهای کنتس خون ایرانی نیز جاری بود و شاید علاقه خاص او به ایران از همین جا آمده است.
کنتس دونوآی رئیس چند انجمن ادبی بزرگ فرانسه و عضو آکادمی بلژیک بود و آثار شاعرانه او به‌کرات مورد تقدیر قرار گرفته است.
وی از شیفتگان ایران و به‌خصوص سعدی بود و مقدمه استادانه و زیبایی که در معرفی سعدی بر ترجمه گلستان او نوشته، از عالی‌ترین نوشته‌های ادبی معاصر فرانسه به شمار آمده است.
قطعه زیر با نام باغ دلگشا از آثار اوست: این نکته را در کتابی معطر و دلنشین و غم‌انگیز که خواندنش به من رخوتی دلپذیر بخشید خواندم، و حالا دیگر می‌دانم که واقعاً باغ دلگشایی وجود دارد که می‌توان آن را به چشم دید.
باغی است که از کنار آرامگاه سعدی به سوی شیراز گسترده است.
ای روح من آیا می‌توانی تن مرا نیز با خود همراه برداری و به سوی این بهشت پرواز کنی؟
در آنجا بلبل آشفته از اردیبهشت تا شهریور نغمه‌سرائی می‌کند، شقایق می‌شکفد و هوا عنبرین‌بو می‌شود و نسیم شامگاهان عطر گلها را به دست باد می‌سپارد.
کاش ممکن بود سعدی و حافظ را نیز در این میان، در جامه‌های سبزشان دید که فکور و پروقار، گاه آتشین‌خو و گاه صوفیانه به سوی کشتزاران پر از شور و نشاط می‌روند تا در کنار طاووسهای سرمست از بادهٔ عشق دمی بیاسایند…
دریغا که دیگر آن دوران ملکوتی و شیرین که باغهای بزرگ را با فانوسهای ناچیز روشن می‌کردند سپری شده.
اکنون ایرانیان در آرامش بی‌خبری که زاده تحولات زمانه است به خواب رفته‌اند، اما لااقل این سعادت را دارند که بادهٔ گوارای اشتیاق را در باغ دلگشا نوشیده‌اند.
ای روزهای گذران عمر، شما اکنون بهترین ایام زندگانی منید، اما چرا اینقدر در رفتن شتاب دارید؟
وقتی که با همه چیز سرگرم می‌شوم و بازی‌کنان به راه خود می‌روم، هر لحظه‌ای از عمر به من می‌گوید: من می‌گذرم و ذره‌ای دیگر از گل وجود تو و از بهشت تو را با خود به همراه می‌برم.
اما چگونه ممکن است به این زودی گل سرخ و سپید گلبن عمر با دست بی‌خبر من پرپر شود؟
چگونه ممکن است به این زودی نیم روز زندگی نزدیک شده باشد؟
چه می‌شد اگر می‌توانستم به نخستین روزهای عمر که چنین آهسته و آرام می‌گذشتند، بازگشت کنم؟
چه می‌شد اگر می‌توانستم در این شبهای تابستان، در مشرق زمین پهناور، دلی باشم که تازه به خود می‌آید، روحی باشم که تازه آغاز زندگی می‌کند.
چه می‌شد اگر می‌توانستم هنوز آن دخترکی باشم که در باغ کوچکی در اصفهان کهن، غرق رویا در انتظار آینده‌ای ناپیدا نشسته است…
تهران- واحد مرکزی خبر:
در انگلیس گلخانه‌ای با وسعتی چند برابر زمین فوتبال تبدیل به مجموعه و باغی وسیع از انواع گیاهان و گلهای منطقه مدیترانه و گرمسیری شده است.
این طرح با نام باغ بهشت ۹۷ میلیون پوند انگلیس حدود ۴۳۱ میلیون دلار هزینه داشته است و هدف از آن نشان دادن وابستگی نوع بشر به گیاهان است.
این نمایشگاه گیاهی که به دو بخش گیاهان مدیترانه‌ای و گرمسیری تقسیم شده است ۵۴ متر ارتفاع و حدود یک کیلومتر وسعت دارد و شبیه چشم نوعی حشره طراحی شده است.
سقف این باغ عظیم گلخانه‌مانند نیز از نوعی بالشتک آلومینیومی سبک و شفاف ساخته شده است، بخشی از این مجموعه عظیم گیاهی گربه مرده نام دارد.
هدف از این نامگذاری این است که به مردم نشان می‌دهد، در صورت از میان رفتن گیاهانی که هر روز بشر از آن بدون توجه به اهمیتشان استفاده می‌کند، حتی گربه دست‌آموز خانواده نیز از بین خواهد رفت.
این باغ عظیم جالب پیامی جدی در مورد اهمیت گیاهان به بشر ارائه می‌دهد.
هزاران نوع گیاه از سراسر جهان در این مرکز بی‌نظیر و منحصر‌به‌فرد مطالعاتی جای داده خواهد شد.
بیشتر تحقیقات با استفاده از کمک مالی که از دیدار صدها هزار دیدار‌کننده جمع‌آوری می‌شود صورت خواهد گرفت.
تهران- واحد مرکزی خبر:
دانشمندان به اطلاعات و آگاهیهای بیشتری درباره تاریخچه زخم معده که مشکل افراد میان‌سال و مسئولیت‌پذیر است، دست یافته‌اند.
مدارک و شواهد نشان می‌دهد که باکتری مربوط به زخم معده ابتدا از دام به انسان منتقل شد.
باکتری هلی‌کوباکتر پیلوری عامل عمده در شمار زیادی از زخم معده است.
پیش از کشف باکتری، محققان بیماری را ناشی از رژیم غذایی نادرست می‌دانستند.
نوشیدن بیش از حد مایعات و تنش‌های روحی که افراد میان‌سال در کارهای پر‌مسئولیت با آن مواجه‌اند، در بروز زخم معده دخالت دارند اما باکتری پیلوری در این بیماری نقش کلیدی دارد، این باکتری همچنین با موارد سرطان معده، بیماریهای قلبی و حتی سکته‌های مغزی در ارتباط است.
دانشمندان دی‌ان‌ای باکتری پیلوری را از سراسر جهان و از جمله از انگلیس، چین، گواتمالا، هند، ژاپن، پرو، آفریقای جنوبی، اسپانیا، سوئد و همچنین آمریکا استخراج و مورد آزمایش قرار دادند.
در مراسمی ژن‌های نشانگر در این باکتری اختلافها و شباهت‌های غیرمنتظره‌ای مشاهده شد.
محققان در یافتند گونه‌های مختلف باکتری از دو منطقه دوردست با یکدیگر اختلافات قابل توجهی دارند و گونه‌های آفریقایی به گونه‌های آمریکای جنوبی و اسپانیا شبیه بودند و گونه انگلیسی با گونه ویرجینیای غربی نیز هم‌سان بودند.
از سوی دیگر، هیچیک از مشخصه‌های آسیایی باکتری زخم معده با نوع باکتری در آمریکا همسان نبود.
پرفسور دوگلاس برگ کارشناس میکروبیولوژی و ژنتیک ملکولی از دانشکده پزشکی واشنگتن می‌گوید: اسپانیائیها باکتری پیلوری را ۵۰۰ سال پیش و در زمان فتح امپراتوری اینکاها به پرو منتقل کردند زیرا قبل از آنان این باکتری در بومیانی که ۱۰ هزار سال پیش از تنگه برینگ به آمریکا آمده بودند، وجود نداشته است.
تهران- واحد مرکزی خبر:
دانشمندان معتقدند که رسانه‌ها نقش مهمی در افزایش احتمال خودکشی در افراد مستعد ایفا می‌کنند.
دکتر گود، مسئول مطالعه از دانشگاه کلمبیا، در همایش پیشگیری از خودکشی به رواج پدیده خودکشی به‌خصوص در بین نوجوانان اشاره کرد و افزود: رسانه‌ها نقش مهمی در انتقال انگیزه خودکشی به افراد مستعد دارند.
رسانه‌ها با بیان داستان خودکشی افراد و کوچک کردن نقش بیماریهای روانی در خودکشی و قهرمان جلوه دادن فردی که دست به خودکشی می‌زند، نقش مهمی در رواج خودکشی در بین نوجوانان ایفا می‌کند.
دکتر گود می‌گوید: البته این امر در افراد مستعد مطرح است و در افرادی که هیچ گونه عامل زمینه‌ساز از قبیل اختلالات روانی، افسردگی، سابقه خودکشی در خانواده و اعتیاد در آنان وجود ندارد، پدیده رواج خودکشی بی‌معنی است.
محققان به دست‌اندرکاران رسانه‌ها توصیه می‌کنند که خودکشی را به عنوان خطرناکترین وجه بیماریهای روانی معرفی کنند و به تمامی افرادی که افکار خودکشی در ذهنشان دارند، مراجعه سریع به پزشک را توصیه کنند.
دموکراتها در کمین شهردار نیویورک هستند.
واشنگتن- ایرنا:
یک روزنامه آمریکایی روز دوشنبه نوشت، هرچند رودلف جولیانی شهردار نیویورک که به سرطان پروستات و مسائل خانوادگی دچار شده، کماکان به آینده سیاسی چشم دوخته، اما دمکراتها می‌گویند حیات سیاسی وی خاتمه یافته است.
روزنامه شیکاگو تریبون در این زمینه می‌نویسد: دمکراتها در سخنان خود در محافل سیاسی و رسانه‌ای، پیش‌بینی کرده‌اند که مبارزه او با خانم هیلاری کلینتون در احراز کرسی سنا از نیویورک، تقریباً به پایان خط رسیده است.
چارلز رنجل نماینده دمکرات از نیویورک، روز یکشنبه در برنامه سی‌ان‌ان گفت: تا آنجا که مربوط به مبارزه سنا می‌شود، کار تمام است و آنچه که باقی مانده، هیاهو است…
وی افزود که جولیانی به‌زودی انصراف خواهد داد و باید این انصراف قبل از پایان این ماه باشد، چرا که کنوانسیون جمهوریخواهان برگزار خواهد شد.
دهها نفر از طرفداران تیم فوتبال اسپورتینگ لیسبون در کشور پرتغال هفدهمین مقام قهرمانی این تیم را جشن گرفتند.
این تیم پس از ۱۸ سال موفق شد قهرمان باشگاههای فوتبال دسته اول پرتغال شود.
این تیم در دیدار نهایی با نتیجه ۴ بر صفر بر تیم سالگو‌اروسی پورتو پیروز شد و به مقام قهرمانی رسید.
طرفداران این تیم پرچم‌هایی با رنگ لباس تیم اسپورتینگ را از خودروهای خود آویزان کردند و در صف‌های منظم به بوق زدن و پایکوبی پرداختند و این پیروزی را جشن گرفتند.
شمیرانات- ایرنا:
یک عضو هیئت علمی دانشکده علوم زمین دانشگاه شهید بهشتی گفت: در یکی از اقمار سیاره مشتری موسوم به آی‌وی یک آتشفشان فعال مشاهده شده است.
دکتر احمد دالکی روز دوشنبه در گفت و گو با ایرنا گفت: هنگام عبور سفینه گالیله از ۳۰۰ کیلومتری این قمر از این آتشفشان تصاویری تهیه کرده است.
این محقق و ستاره‌شناس گفت: هم‌اکنون دوربین‌های زمینی نیز توانسته‌اند تصاویری از فوران این آتشفشان در طول‌موج‌های مادون‌قرمز برابر ۱/ ۱ تا ۲/ ۲ میلی‌میکرون ثبت کنند.
به گفته این عضو هیئت علمی، این آتشفشان از شکافی به طول ۴۰ کیلومتر با درجه حرارت یک هزار و ۶۰۰ واحد کلوین در ستونی به ارتفاع ۱/ ۵ کیلومتر فوران می‌کند.
دکتر دالکی گفت: ۸۰ دهنه آتشفشان در قمر آی‌وی ثبت شده که این اولین آتشفشان فعال در حال فوران در این قمر است که توسط مراکز ستاره‌شناسی ثبت می‌شود.
سیاره مشتری دارای چهار قمر معروف آی‌وی، اروپا، کانی‌مد و کاریستو است که چهار قرن پیش به وسیله گالیله برای اولین بار با تلسکوپ دیده شدند.
پژوهشگران کانادایی اعلام کردند گردوغبار خانگی نوزادان را در برابر بیماری آسم و حساسیت‌ها محافظت می‌کند.
به گفته این پژوهشگران، گردوغبار خانگی دارای یک ترکیب باکتریایی به نام اندوتوکسین است که موجب واکنش در سیستم ایمنی بدن می‌شود و آن را فعال می‌کند.
همین امر موجب مصونیت بدن نوزادان در برابر آسم و سایر حساسیت‌ها می‌گردد.
تحقیقات پژوهشگران روی کارآموزان ایتالیایی نیروی هوایی نشان داد افرادی که منازل آن‌ها بیش از حد تمیز است، بیشتر به آسم و حساسیت‌های تنفسی دچار می‌شوند و افرادی که در معرض میکروبهای قابل انتقال در خانه یا غذاخوری قرار گرفته‌اند، کمتر به این حساسیت‌ها مبتلا می‌شوند.
نتایج این تحقیقات ممکن است پژوهشگران را به تهیه واکسنی سوق دهد که از میکروبهای موجود در خاک و گردوغبار ساخته شود.
این واکسن می‌تواند در مناطق بسیار تمیز که اثری از گردوغبار نیست، سیستم ایمنی بدن را تحریک و فعال کند و بدن را در برابر آسم و حساسیت‌های تنفسی محافظت کند.
واحد مرکزی خبر- اینترنت:
پژوهشگران می‌گویند، می‌توان از ماده شیمیایی تی‌ان‌اف‌آلفا به عنوان شاخصی برای پیشگویی احتمال سکته مجدد بعد از بروز سکته اول قلبی استفاده کرد.
دکتر ریدکر از دانشگاه ماساچوست و همکارانش با مطالعه ۲۷۲ بیمار سکته قلبی، به بررسی میزان کارایی اندازه‌گیری این ماده شیمیایی در پیشگویی بروز سکته مجدد قلبی پرداختند.
نتایج مطالعات حاکی از آن است که میزان ماده تی‌ان‌اف‌آلفا در خون بیمارانی که سکته قلبی مجدد می‌کنند، به طور چشمگیری افزایش می‌یابد.
به علاوه افرادی که میزان تی‌ان‌اف‌آلفا در خونشان بیشتر از ۴/ ۷۱ پیکو‌گرم در میلی‌لیتر است ۳ برابر بیشتر دچار سکته قلبی مجدد می‌شوند.
دکتر ریدکر می‌افزاید: افزایش تی‌ان‌اف همچنین نشان‌دهنده بی‌ثباتی التهابی بدن است که خطر بروز سکته قلبی مجدد را افزایش می‌دهد.
این یافته می‌تواند رهگشای درمانهای جدید برای سکته قلبی باشد.
پزشکان اروپایی برای ترمیم بخش‌هایی از پوست که بر اثر سوختگی آسیب دیده است از روش جدیدی استفاده می‌کنند.
این پزشکان شبکه‌هایی از غضروف کوسه و گاو ماده را با نام انیتگرا می‌سازند و آن را در بخش آسیب‌دیده پوست قرار می‌دهند.
این شبکه موجب ترمیم سریع بخش سوخته پوست می‌شود.
دو پزشک انگلیسی از این روش برای ترمیم پوست سر یک جوان ۴۲ ساله استفاده کردند.
در سوختگی‌های شدید نه‌تنها لایه‌های سطحی پوست از بین می‌رود بلکه غدد عرق و غده‌های ترشحی رشد‌دهنده موها نیز آسیب می‌بیند.
این دو پزشک پس از قرار دادن شبکه انیتگرا روی پوست سر این جوان، کیسه‌های ترشحی مو را نیز در آن جاسازی کردند.
آن‌ها پس از ۲ هفته مشاهده کردند که پوست سر ترمیم شده و موها نیز در حال رشد کردن است.
برای ترمیم بخش‌های آسیب‌دیده پوست معمولاً از پوست بخش‌های سالم بدن به قسمت‌های آسیب‌دیده پیوند می‌زنند.
این روش اگرچه از شانس موفقیت بالایی برخوردار است، اما بسیار دردناک است و سختی و ناراحتی به دنبال دارد.
به علاوه در این روش بخش‌هایی که ترمیم می‌شوند فاقد مو خواهند بود و نمی‌توان کیسه‌های ترشحی مو را در آن جاسازی کرد.
تحقیقات جدید چگونگی رابطه عصبانیت با بروز بیماریهای قلبی را نشان داده است.
پژوهشگران دانشگاه اوهایو طی تحقیقاتی در یافتند در افرادی که دارای روحیه خصومت و عصبانیت هستند، مقدار ماده خاصی در خون زیادتر از دیگران است.
در این مطالعه، محققین به تعداد ۱۳ مرد و ۳۳ زن پرسشنامه‌ای دادند تا میزان عصبانیت آن‌ها را اندازه بگیرند.
در مرحله دیگری از تحقیق، خون افراد مورد تحقیق آزمایش شد و میزان ماده هوموسیستاین در خون آنان مورد سنجش قرار گرفت.
نتیجه این بود که افرادی که در آزمون عصبانیت نمره بالاتری داشتند، مقدار ماده مذکور در خونشان زیادتر بود.
هوموسیستاین ماده‌ای است که به دنبال مصرف پروتئین حیوانی مثل غذای گوشتی به عنوان یک محصول فرعی سوخت و ساز آن در بدن انسان پیدا می‌شود.
تحقیقات قبلی نشان داده است که زیاد بودن این ماده در خون خطر بیماری قلبی را افزایش می‌دهد.
بنابراین می‌توان نتیجه گرفت که یک عامل دچار شدن افراد عصبانی به بیماریهای قلبی بالا بودن ماده هوموسیستاین در خون آن‌ها است.
پیشنهاد می‌شود داوران فوتبال از میان پزشکان انتخاب شوند، زیرا در صورت آسیب دیدن بازیکنان نیازی به کادر پزشکی و حمل و نقل نیست، کار درمان سریع‌تر انجام می‌گیرد، سرعت بازی بیشتر می‌شود و مشکل پزشکان بیکار هم تا حدودی حل خواهد شد.
توضیح: استاد احمد گلچین که حیات پربار خود را یکسره در عرصهٔ تحقیقات ارزندهٔ ادبی و انجام کار فهرست‌نگاری و تصحیح و تدوین تذکره‌نویسی و معرفی بزرگان شعر و ادب ایران زمین و به‌خصوص شبه‌قارهٔ هند سپری کرد، سرانجام با بر جای گذاردن آثاری ماندگار و تألیفاتی سرشار از مطالب عمیق و سودمند به دیار باقی شتافت و در صف نامداران فکر و فرهنگ و ادب قرار گرفت.
نگارنده که تا همین اواخر، مدت چند سال برای انجام مأموریت فرهنگی و تصدی مرکز تحقیقات فارسی رایزنی فرهنگی جمهوری اسلامی ایران- دهلی نو در کشور هند اقامت داشتم و در خدمت اساتید فارسی‌دان و بخشهای فارسی دانشگاههای سراسر هند به سر می‌بردم از جملهٔ کارهایم تهیه و نشر فصل‌نامه تحقیقاتی تحت عنوان قند پارسی بود که با همکاری محققان و استادان محترم بخش فارسی دانشگاههای هند و برخی از نویسندگان و پژوهشگران ایرانی صورت می‌گرفت.
در خلال مأموریت چند‌سالهٔ خود ضمن این که بیش از چهار شماره از قند پارسی انتشار یافت، همواره آرزو داشتم در یکی از این مجلدات، چهرهٔ برجستهٔ ادبی و آثار ارزشمند استاد احمد گلچین معانی به شیفتگان فارسی و ادب‌دوستان هند که قریب هزار سال است مشعل فروزان فرهنگ و زبان فارسی را در این خطهٔ پهناور نورافشانی می‌کند، معرفی شود.
زیرا چنان که دانشوران ادب‌شناس می‌دانند، خدمات ادبی روانشاد گلچین معانی به عنوان یک محقق برجسته و هندشناس ایرانی در تاریخ معاصر بی‌نظیر و منحصر‌به‌فرد است.
به منظور انجام این خواستهٔ قلبی از آن جا که نگارنده به مناسبت‌های مختلف با جناب آقای پروفسور نذیر احمد که از مشاهیر و محققان مسلم ادب و تاریخ و متبحر در تصحیح آثار شعر و نثر فارسی در هند به شمار می‌روند، دیدار داشتم ضمن خاطرنشان ساختن این موضوع و حتی طی دعوت اختصاصی از ایشان جهت حضور در مرکز تحقیقات فارسی مصرانه پیشنهاد و خواهش کردم که کار معرفی استاد گلچین معانی و شناساندن آثار گرانقدرشان را که غالباً مربوط به مفاخر فرهنگی و ادبی شبه‌قارهٔ هند است به عهده گیرند تا بدین وسیله افتخار این قدردانی و بزرگداشت استاد گلچین معانی از سوی یکی از پژوهشگران نامدار هند صورت پذیرد.
جناب آقای نذیر احمد که خود از سالیان دور با تتبعات و تألیفات استاد گلچین معانی در حوزهٔ ادب و تاریخ و تذکره و تصحیح آشنایی کامل داشتند، هر‌چند از همان آغاز پذیرفتند که این معرفی را به عهده گیرند، لکن عوایق ناخواسته و مشغله‌های فراوان ایشان مانع از انجام این کار می‌شد، تا سرانجام بر اثر تأكید و درخواست‌های مکرر اینجانب، پروفسور نذیر احمد با اختصاص دادن زمانی برای این امر مهم، مقاله‌ای به زبان اردو، دربارهٔٔ بررسی آثار و شناساندن بیشتر استاد گلچین معانی، تدوین نموده و جناب آقای دکتر محمد اسلم خان استاد پرسابقهٔ زبان فارسی و رئیس سابق بخش فارسی دانشگاه دهلی که در این چند سال مأموریتم با مرکز تحقیقات فارسی همکاری فعال داشتند، مقالهٔ مورد نظر را از زبان اردو به فارسی ترجمه کردند و در فصل‌نامهٔ قند پارسی که مراحل نهایی خود را می‌گذراند درج گردید.
اینک ضمن تشکر از مألف ارجمند و مترجم محترم به عنوان ادای سپاس نسبت به پژوهشگری عالیقدر روانشاد استاد احمد گلچین معانی مطلب حاضر به نقل از شمارهٔ ۳۱ فصلنامهٔ قند پارسی به پیشگاه اهل ادب پیشکش می‌شود.
احمد گلچین معانی، محقق نامدار ایرانی است که قسمت عمدهٔ زندگانی‌اش را در زمینهٔ تحقیق هندشناسی گذراند و بدون اغراق می‌توان گفت هیچیک از دانشمندان شرقی و غربی در زمینهٔ پژوهش ادبیات فارسی در هند، چنین کارهای پژوهشی را انجام نداده و از شاهکارهایش سایر هندی‌ها را زیر بار منت خود نیاورده‌اند.
نگارشگر این سطور نه‌تنها تحت تأثیر پژوهش‌هایش قرار گرفته بلکه خود را مدیون منت‌های وی می‌دانم و این مقاله اصلاً کوششی برای جبران الطاف ایشان می‌باشد.
نگارنده با آقای گلچین معانی ملاقات داشته است و به طور اتفاقی وی هنگام برگزاری سمینار بیهقی سه نفر یعنی آقای حسام‌الدین راشدی، عبدالحی حبیبی و اینجانب را برای شام دعوت کرده بود.
نمی‌دانم آیا در انتخاب سه مهمان هندی، پاکستانی و افغانی نظری داشته است یا خیر، به هر حال این رویداد تقریباً مربوط به چهل سال قبل است.
گلچین معانی محقق معروف بود اما در آن وقت پژوهش‌های وی تا این اندازه گسترده نبود و تا آن زمان اثری تألیف نکرده بود که مستقیماً به هند مربوط باشد، یعنی کاروان هند و تذکرهٔ میخانه هنوز چاپ نشده بود.
اما طی گفتگو بر روی میز شام حدس زده می‌شد که وی به ادبیات فارسی هند علاقهٔ عمیقی دارد، گرچه آشکار نبود که با وجود ناتوانی جسمانی، بحر ذخار هندشناسی در قلب وی موج زند.
کاروان هند، تذکرهٔ شعرا و ادبایی است که در عصر صفوی از ایران به هند مهاجرت کرده‌اند.
پیداست در آن عصر غیر از ادبا و شعرا، هزاران متخصص علوم و فنون مختلف وارد هند شدند و در محیط علمی و ادبی و سیاسی نقش برجسته‌ای داشتند و هند به جای ایران صغیر به ایران کبیر مبدل شده بود.
این موضوع آنچنان گسترده است که می‌توان دربارهٔٔ آن چندین جلد کتاب نوشت.
در این زمینه فقط می‌خواهم بنویسم که با ورود آن مهاجرین، محیط ادبی و شعری هند تا چه اندازه تحت تأثیر قرار گرفت.
در این راستا بر کسی پوشیده نیست که هزاران شاعر و دانشمند از ایران به هند آمدند و یک محیط علمی و ادبی به وجود آوردند که تأثیر آن با وجود خاتمهٔ قدرت سیاسی، در هر حال محسوس می‌باشد.
هم‌اکنون موضوع بحث نگارنده در این خصوص، کتاب ارزشمند احمد گلچین معانی تحت عنوان کاروان هند است و اثر مورد نظر این واقعیت را بیان می‌کند که کاروانی از شعرا، ادبا و فضلای ایرانی طی سالیان متمادی راهی این دیار شدند و کارهای نمایانی انجام دادند که تا قرن‌ها باقی خواهند ماند.
کاروان هند دارای یک مقدمه در ۴۴ صفحه؛ متن ۱۵۶۰ صفحه در دو جلد؛ افتادگی‌ها ۳ صفحه؛ شعرای مشکوک ۸۱ صفحه؛ فهرست مترجمین ۵۲ صفحه؛ فهرست اعلام تاریخی ۹۱ صفحه؛ اسامی کتب و رساله‌ها ۷۱ صفحه؛ فهرست اماکن ۶۱ صفحه؛ و استدراک ۴ صفحه می‌باشد.
مألف در مقدمهٔ کتاب به اختصار دربارهٔٔ پادشاهان گورکانی هند و فعالیت‌های فرمانروایان عصر صفوی و شاهزادگان پرداخته است.
در عین حال تعدادی از شعرایی هستند که وی مفصلاً دربارهٔٔ آنان بر اساس منابع معتبر گفتگو کرده که اضافه بر آن ممکن نیست.
تحت عنوان افتادگی، ذکر چهار شاعر و سپس ذکر سی شاعر مشکوک می‌باشد.
اکنون دربارهٔٔ ویژگی‌های این تذکره بحث می‌شود: ۱- در فارسی چندین تذکره نوشته شده اما از نظر فن تذکره‌نویسی هیچ‌یک از آن‌ها همپایهٔ این تذکره نمی‌باشد.
در فارسی سه تذکره حائز اهمیت است یکی شام غریبان تألیف شفیق اورنگ‌آبادی تذکرهٔ عجیب و غریب است، مشتمل بر ذکر ۷۷۴ شاعر می‌باشد.
معلوم نیست مألف چرا حضرت آدم و بیدل را در آن شامل کرده است که از سرزمین فارسی‌زبان به هند آمدند.
به این ترتیب عنوان کتاب بسیار شاعرانه است.
گرچه احمد گلچین در این زمینه اشاره‌ای نکرده است اما قرین به قیاس است که مشارالیه نیز تحت تأثیر این تذکره قرار گرفته و بر اساس آن، کتاب خود را تألیف کرده است و عنوان آن را مثل شام غریبان بسیار شاعرانه انتخاب کرده.
فرق اساسی که در این دو تذکره موجود است این است که کاروان هند تذکرهٔ شعرایی است که از ایران به هند مهاجرت کردند، در صورتی که شام غریبان تذکرهٔ شعرایی است که از ایران، آسیای مرکزی، افغانستان و از مناطق فارسی‌زبان به هند وارد شدند.
یکی از ویژگی‌های کاروان هند این است که ضمن شرح حال شعرا، اقوال و ابیات زیادی را از آنان نقل کرده است.
اما در شام غریبان تعداد شعرا همراه با آدم و بیدل عظیم‌آبادی، ۷۷۴ نفر می‌باشند.
وی در باب بیدل نوشته است اگرچه از سرزمین دیگر وارد نشد اما در منبع مهم دیگر مانند مرآت واردات، مطلب دیگری آمده است: میرزا بیدل از واردان هند نیست، وجهٔ ایراد او در این تألیف این که تذکره‌نویسان احوال میرزا را تفصیلاً و اجمالاً نوشته‌اند و محرر اوراق هم در تذکرهٔ گل رعنا احوال میرزا را مستوفی نوشته، در این ایام مرآت واردات تألیف شاه محمد شفیع متخلص به وارد طهرانی به نظر رسید، در این کتاب بعضی احوال میرزا سوای آنست که در تذکره‌ها به نظر رسیده و تألیف شاه وارد نیز مشهور است، لهذا به خاطر رسید که میرزا صاحب کمال عمده است، ترجمهٔ او را به احوال زاید که شاه وارد آورده باید نوشت تا بر صفحهٔ روزگار باقی ماند.
۱- دربارهٔٔ آدم از قول شفیق نوشته است: کنیت آن جناب ابومحمد و ابوالبشر است و لقب او صفی‌الله، چون از واردان هندوستان جنت‌نشان، اول جناب‌عالی است و زبان مبارک را به گفتن شعر هم آشنا ساخته.
به هر حال در باب آدم، مبنی بر این که وی شاعر بود دلیل بیهوده است.
حتی ننوشته که شاعر کدام زبان بود، گرچه مسلم است که او هرگز شاعر فارسی‌زبان نبود، و چطور به زبان فارسی شعر می‌گفت، چون فارسی بعد از مدت درازی به وجود آمد.
گلچین معانی از شام غریبان استفاده کرده و بر آن افزوده است.
شام غریبان تذکرهٔ ۷۷۴ شاعر است در حالی که کاروان هند تذکرهٔ ۱۴۷ شاعر می‌باشد.
در شام غریبان معمولاً اشاره‌ای به منابع نگردیده، اما در کاروان هند منابع موجود است.
بدین ترتیب مطالب کاروان معتبر قرار گرفته.
در شام غریبان ابیات شعرا به اختصار آمده، در صورتی که در کاروان غیر از ابیات، استشهاد به اشعار شعرای صاحب دیوان گردیده است.
از این لحاظ نیز کاروان بر شام غریبان تفوق دارد.
اما از نظر زمانی، شام غریبان بر کاروان دارای ارجحیت است الافضل للمتقدم.
۲- چنان که قبلاً ذکر شد در کاروان تقریباً در باب هر شاعر از منابع استفاده شده است.
بنابراین هیچ تذکرهٔ فارسی همپایهٔ آن نیست و این کتاب در تاریخ تذکره‌نویسی حائز مقام ویژه‌ای است.
۳- برای پژوهش در زمینهٔ یک شاعر فارسی‌زبان، منابع فراوانی در این تذکره موجود است، یعنی بعد از توجه معمولی می‌توان دربارهٔٔ وی یک مقالهٔ تحقیقی تهیه کرد.
۴- هرچند از بعضی تذکره‌های مهم فارسی که تا کنون چاپ نشده‌اند به‌ندرت استفاده گردیده است، لکن با توجه به این که دو تذکره با ارزش قرن دهم و یازدهم یعنی خلاصهالاشعار تألیف تقی کاشی و عرفات‌العاشقین تألیف اوحدی دارای اهمیت زیادی می‌باشند، احمد گلچین از نسخه‌های خطی این تذکره‌ها استفادهٔ زیاد کرده و با کمال اطمینان می‌توان گفت هیچ کتاب دیگری غیر از کاروان هند چنین منابعی را در اثر خود به کار نبرده و به عبارت دیگر هیچ دانش‌پژوهشی نتوانسته است از این دو تذکرهٔ مذکور استفاده کند.
نگارندهٔ این سطور در دوران اقامت خود در لکهنو، چندین نسخهٔ خطی از خلاصهالاشعار برای کتابخانه‌های آنجا از کتابخانه‌های اروپا را به دست آورده و راجع به آن چندین مقاله نوشته است اما نتوانست از مندرجات کامل آن تذکره بهره گیرد.
همچنین در باب عرفات‌العاشقین مقالات جداگانه‌ای به چاپ رسانده ولی امتیاز استفادهٔ کامل از مندرجات آن نصیب گلچین معانی شده است.
می‌دانیم هیچ مألفی به طور معمول در اثر خود استفاده از تذکره‌ها، تاریخ‌ها، دواوین و کلیات شعرا، آثار منظوم و منثور برایش یک‌جا مقدور نیست و برای نشان دادن اهمیت کاروان هند فهرست منابع مهم احمد گلچین در زیر برای خوانندگان محترم عقل نقل می‌گردد.
ضمن این که عرفات را بیشتر تقریباً ۳۲۰ بار به کار برده است.
پیداست هیچ مألف دیگری تا کنون نتوانسته است مثل احمد گلچین در شاهکار خود کاروان هند به چنین منابعی دست یابد و گفتنی است که مألف یک فهرست خوب نیز از آن‌ها تهیه کرده است.
با توجه به مطالب گذشته هیچ محقق یا مورخ هندی یا ایرانی نتوانسته است از دو تذکرهٔ مهم یعنی خلاصهالاشعار تقی کاشی و عرفات‌العاشقین استفاده کند.
چون این دو تذکره تا کنون به چاپ نرسیده و نسخه‌های خطی آن‌ها نیز کمیاب می‌باشند.
همچنین آنطور که می‌بایست مورد مطالعهٔ علما و فضل‌ا غیر از احمد گلچین قرار نگرفته‌اند.
پرفسور محمد شفیع در تألیف تذکرهٔ میخانه هر‌چند از منابع ارزشمندی استفاده کرده است اما وی نیز به این دو تذکرهٔ مهم دسترسی نداشت.
همچنین مألفان دیگر نیز از دواوین و کلیات شعرا به اندازهٔ احمد گلچین دقیقاً مطالعه نکرده‌اند.
از این لحاظ نیز تمام جهان ادب رهین منت اوست.
احمد گلچین کسی است که در باب هر شاعر اطلاعات وافر فراهم ساخته تا جایی که نیاز به هیچ گونه اضافات نیست و کاروان هند برای آتیه به عنوان یک منبع معتبر محسوب خواهد شد، چنان که راجع به هر شاعر مذکور در این کتاب، می‌توان یک رسالهٔ پژوهشی تهیه کرد.
البته در تألیف کاروان هند نیاز به همکاری جمعی و پروژه‌ای بود اما حائز تمجید و ستایش است که شخص واحدی بعد از زحمت زیاد این کار خطیر را انجام داد و این شاهکار شگفت‌آور احمد گلچین معانی در تاریخ ادب فارسی بهترین اضافه به شمار می‌رود.
در واقع این تذکره فارسی‌زبان موجب ترتیب اصول و مقررات برای تذکره‌نویسی فارسی می‌باشد.
در عین حال می‌بایست مطالبی به عنوان تکمیل این اثر بدان اضافه می‌شد.
چون مألف بعضی از جنبه‌های حد را در نظر گرفته است و اگر این حدود اجرا نمی‌شد، تکمیل این اثر ممکن نمی‌بود، نوع این حدود به این قرار است.
از جمله این که مباحث کاروان تنها مشتمل بر شعرا و ادبای ایرانی است.
پیداست زبان و ادب فارسی به ایران محدود نمی‌باشد زیرا آسیای مرکزی، افغانستان، آسیای صغیر، هند و غیره تا مدت مدیدی زیر تأثیر و نفوذ کشورهای فارسی‌زبان و فرهنگ آن سرزمین بوده‌اند که طبعاً باید شعرای این منطقه را نیز در آن شامل کرد، چنان که سمرقند و بخارا اولین مراکز زبان فارسی بوده‌اند و محرومیت آن‌ها در کاروان هند نشانهٔ کمبود است.
همچنین شعرای شروان، گنجه، اران و غیره که به هند آمدند، بایستی در کاروان هند جا می‌گرفتند، اما تردیدی نیست که تعداد چنین شعرایی که به هند آمدند بسیار کم است.
چنین به نظر می‌رسد که مألف کاروان هند تنها کاروان شعرای عصر گورکانیان را در نظر گرفته و شعرای عصر دیگر را شامل نکرده است.
زیرا در ادوار مختلف قبل از گورکانیان چندین شاعر ادیب از آسیای مرکزی به هند آمدند، بهتر بود به شرح حال شعرای آن منطقه نیز اشاره می‌شد.
از مطالعهٔ تذکرهٔ شام غریبان و دیگر تذکره‌ها معلوم می‌گردد که در کاروان هند بعضی از شعرای وارد‌شده به هند ذکر نشده‌اند و از جمله کسانی که در عصر گورکانیان از آسیای مرکزی آمدند می‌توان افرادی همچون قاسم کاهی، مولانا حسین مروی و غیره را نام برد که شهرت فراوان دارند، ضمن آن که نام این دو شاعر در طبقات اکبری به عنوان شعرای دورهٔ اکبری به طور خاص ذکر شده است.
همچنین نام بعضی از شعرای افغانستان و نواحی همجوار نیامده است و عمداً آن‌ها شامل نگردیده‌اند و برخی از شعرایی که از کرانه‌های ایران آمدند، یادآوری نشده‌اند در صورتی که بعضی از آن‌ها حائز توجه می‌باشند.
شاید این نادیده گرفتن، بنا بر بعضی علل صورت گرفته باشد.
بنابراین ضرورت دارد برای شعرایی که بنا به عللی از آن‌ها یادآوری نشده، فهرست جداگانه‌ای تهیه گردد و با کمک آن فهرست یک کاروان دیگری ترتیب یابد.
نیز حائز تذکر است بعضی از شعرای دیگر از شامل شدن در کاروان بعدی محروم خواهند ماند و باید راجع به آن‌ها رساله‌های مختصری نوشته شود.
موضوع دیگری که نیازمند توجه است فهرست سی شاعر می‌باشد که در خصوص برخی از آن‌ها شک و تردید وجود دارد که شاید آن‌ها به هند نیامده باشند و هم این که ایرانی بودن آن‌ها مورد تأمل است.
البته باید در این زمینه تحقیق کامل شود، چون به ظن قوی بعضی از آن‌ها ایرانی هستند و از ایران به هند آمدند.
در این مورد یک گزارش کوتاهی ارائه می‌گردد.
در عرفات از شاعری به نام بیانی، ذکری به میان آمده است که ظاهراً شاعر عصر همایون می‌باشد.
در مجمع‌الشعرای جهانگیر شاهی ص ۵۵ هم ذکر شاعری به نام بیانی موجود است.
اما از شاعر هم تخلص عصر همایون مختلف است.
بنابراین دربارهٔٔ بیانی تردید کمی وجود ندارد.
در کتاب روز روشن از شاعری دیگر به نام توسنی نام برده شده است.
چون وی را پیرو صایب گفته‌اند، همین اساس شک است.
در عین حال شواهد دیگری نیز در این مورد ضروری است.
در مجمع‌الشعرا از دو تن به نام حالتی ذکر به عمل آمده که یکی یادگار محمد، معروف به حالتی ترکمان است و دیگری حالتی خراسانی که اسم وی قاسم بیگ است) ص ۵۷ و ۹- ۲۴۸(.
به حوالهٔ عرفات شخصی به نام حزنی علوی ذکر شده است و در روز روشن یاد همین شاعر به نام حزنی اکبرآبادی موجود است.
ظاهراً حزنی اصفهانی با حزنی علوی فرق دارد.
چون در عرفات هر دو نفر از یکدیگر جدا هستند.
عرفات تذکرهٔ معاصر است و چون در آن حزنی علوی و اصفهانی را جدا ذکر کرده است، احتمال شک از بین می‌رود.
چون نام حزنی اصفهانی در کاروان هند) ج ۱، ص ۱۲- ۴۱۳( ذکر شده است بنابراین شک در باب حزنی اصفهانی خارج از بحث است.
همچنین ذکری از روزبه شیرازی در عرفات‌العاشقین) ورق ۱۷۲(، شام غریبان) ص ۵۹( و در کاروان هند) صفحه ۶۵۱( آمده است.
بیان شمع انجمن از شام غریبان اخذ شده است.
در رد این موضوع در کاروان اشاره‌ای نیست.
بنابراین در آمدن روزبه شیرازی به هند و ایرانی بودن او هیچ تردیدی نیست.
دربارهٔ زکی همدانی، مولف کاروان هند) ص ۱۵۶۷( نوشته است که در بعضی از تذکره‌ها وی را با زکی اردستانی اشتباه کرده‌اند.
دربارهٔ زکی اردستانی در عرفات چنین آمده است که وی در سال ۵۹۹ هجری راهی هند شد و در دکن ترقی کرد.
سپس به عراق برگشت.
قبل از آمدن به هند با مولف عرفات ملاقات داشت) عرفات، ورق ۲۳۳(.
در تاریخ فرشته نیز مثل عرفات، اسم وی سعیدا آمده است و در ۱۰۱۰ هجری در بیجاپور همراه با ظهوری و ملک قمی در جشن زادروز پسر شاهنواز خان شرکت داشت.
در تذکره نصرآبادی، اسم وی سعیدای اردستانی ذکر شده و دربارهٔ رفتن او به دکن نیز اشاره گردیده است) ص ۲۸۲( و در میخانه در خصوص رفتن زکی همدانی از راه هرمز به دکن و زود برگشتن وی ذکر گردیده است) چاپ ایران، ص ۹۸۵( تقی اوحدی می‌نویسد که فعلاً در همدان است و در سال ۱۰۳۴ هجری در گجرات خبر درگذشت وی به گوش همگان رسید.
نصرآبادی تاریخ درگذشت وی را ۱۰۳۰ هجری نوشته است.
اقوال مذکور نشاندهنده این حقیقت است که زکی همدانی و زکی اردستانی، دو شاعر جدا بودند.
دربارهٔ آمدن او به دکن و ترقی نمودن زکی اردستانی اشاره‌ای موجود است و در میخانه دربارهٔ آمدن زکی همدانی به دکن و برگشت وی پس از چند روز ذکر شده است.
پس به این نتیجه می‌رسیم که زکی اردستانی برای مدت دراز در بیجاپور بود و زکی همدانی از دکن به‌زودی برگشت و در بین آن‌ها اختلاطی وجود ندارد و معلوم می‌شود که این دو شاعر از هم جدا بودند.
زکی همدانی مدت درازی در هند زندگی نکرد.
اما زکی اردستانی تا مدت زیادی در هند اقامت داشت.
خلاصه این که نظر مولف کاروان هند را قبول ندارم که نامهای زکی همدانی و زکی اردستانی را با هم اختلاط نموده است.
استناد کاروان هند در خصوص ورود رشدی به هند مبنی بر قول عبدالباقی نهاوندی است.
عبدالباقی نهاوندی از شعرایی یاد کرده است که خان خانان را مدح کرده‌اند.
این بیان نهاوندی در مآثر رحیمی با ابیات رشدی موجود است، پس در مورد نسبت دادن رشدی به خان خانان شک و تردیدی نیست.
همچنین وی به ایرانی بودن رشدی نیز اشاره نکرده است و می‌نویسد: هیچ کس از مقام و مکان و نام و نشان او خبر ندهد.
بر اساس این مطلب مولف کاروان هند وی را در زمره شعرای مشکوک شمار کرده است.
به هر حال این موضوعی است که باید در مورد آن تحقیق شود.
در مآثر رحیمی در میان مدح‌کنندگان خان خانان ذکر شعری به نام سیانی درگزینی است که به زبانهای ترکی، فارسی و هندی شعر می‌سرود.
ولی تنها یک بیت به زبان ترکی از او نقل شده است، در صورتی که ابیات فارسی وی موجود نیست، واضح است که وی شاعری فارسی‌زبان، ایرانی‌نژاد بود و به هند آمد.
از این رو ذکر وی در میان شعرای مشکوک درست نیست.
تقی اوحدی دربارهٔ صالح می‌نگارد: درین ازمنه، صالح نامی در هند موجود است.
از اعلام حضور وی در هند درک می‌شود که وی از خارج به هند آمده یعنی از تازه‌وارد شدگان است و از تازه‌واردشدگان به شمار خواهد رفت.
گرچه ممکن است ایران‌زا باشد اما باید در این زمینه نیز تحقیق شود.
در تذکره شام غریبان سه نفر به نام‌های صالح ذکر شده‌اند ولی در میان آن‌ها کسی با خصوصیات صالح مذکور در عرفات مشاهده نمی‌شود و ابیاتی که از این سه نفر نقل شده مربوط به صالح مورد بحث ما نیست.
درباره طالبی در عرفات آمده است که گویند مدتهاست که در هند به سیاحت گذرانیده اما هیچ از مولد و منشأ وی آگاهی دست نداده.
از این بیان پیداست که طالبی از خارج آمده و مدتی را در هند گذرانیده.
همچنین قیاس می‌شود که او ایرانی‌نژاد باشد ولی کاملاً معلوم نیست که در کجا به دنیا آمد و کجا پرورده و بالیده شد.
بنابراین نباید در میان شعرای مشکوک محسوب شود.
همچنین بدون تحقیق بیشتر نباید از وی چشم‌پوشی گردد.
چون این مطلب در کاروان هند بهترین موضوع تحقیق است.
آنچه دربارهٔ عاجزی در عرفات نگاشته شده نتیجه واضح و روشنی به دست نمی‌آید، و نزد من کتابهایی موجود است که ذکر عاجزی در آن نیامده اما به هر حال تحقیق دربارهٔ وی ضروری است.
در تذکره‌ها راجع به دو شاعر به نام‌های غباری کابلی و دیگری غباری اردستانی ذکر شده است.
غباری کابلی به هند آمد، در حالی که شام غریبان، غباری اردستانی را در میان نوواردین از ایران دانسته است.
اما این موضوع بسیار پیچیده و نیازمند تحقیق است و نباید از آن چشم‌پوشی شود.
راجع به فیضی تربتی، تقی اوحدی نوشته که به هند آمد و برای مدت طولانی مدح اکبرشاه می‌کرد، اما آقای گلچین معانی دربارهٔ هند آمدن وی مردد است و تذکره‌های آن زمان یعنی نفایس‌المآثر، منتخب‌التواریخ، طبقات اکبری و آیین اکبری به وی اشاره‌ای نکرده‌اند.
گرچه تذکره‌های بعدی از تقی اوحدی کورکورانه تبعیت نموده‌اند.
در مجمع شعرای جهانگیر شاهی از میرفیضی هروی) ص ۱۳( و ملا فیضی) میرمعزالدین محمد ص ۲۹، ۴۷۲( ذکری از این دو شاعر به میان آمده و این غزل به نام هر دو نقل شده است.
به دور ماه رخت آفتاب یعنی چه، به پیش خال و خطت مشک ناب یعنی چه.
قیاس بر این است که هر دو یکی بودند،.
در حالی که در نفایس‌المآثر، ذکر ملافیضی) میرمعزالدین محمد( نقل شده است.
خلاصه این که موضوع فیضی تربتی روشن نیست و سخن نفایس و غیره در چشم‌پوشی از او انکار ورود وی به هند و ارتباطش با دربار اکبر درست نیست.
شام غریبان نیز به این شاعر اشاره نکرده است و باید راجع به این موضوع نیز تحقیق شود.
از شعرای مشکوک کاروان هند) یعنی شک درباره سفر آن‌ها به هند و ایرانی بودن‌شان( ذکر قدسی کربلایی) سبزواری ص ۱۵۷۲( آمده است.
ابوالفضل علامی در آیین اکبری وی را در میان ۹۵ شاعری که به دربار شاه وابسته بودند، گنجانیده است.
بنابراین نمی‌توان وی را به هیچ وجه شاعر مشکوک قرار داد.
چون ابوالفضل شاهد عینی وی است.
به نظر نگارندهٔ این سطور در فهرست شعرای مشکوک آوردن وی درست نیست و اقوال در این مورد سوءتفاهم ایجاد می‌کنند.
به نقل از روز روشن، کلب‌علی تبریزی در عصر اکبر به هند آمد.
اما در عرفات ذکر وی موجود نیست، نیز در روز روشن آمده است که در راه عتبات عالیه در سال ۱۰۲۰ ه درگذشت.
اما ننوشته که از کجا به عتبات متوجه شد.
این مطلب نیازمند تحقیق است و سکوت عرفات، این شک را تایید می‌کند.
ورود لذتی همدانی به هند نیز مشکوک است اما حتمی نیست و باید تحقیق شود.
تقی اوحدی در عرفات دربارهٔٔ ورود ماتمی به هند و وابستگی او با اکبر را به طور وضوح نوشته است و در هیچ تذکره‌ای بر خلاف این قول اشاره نشده است.
بنابراین باید وی را از فهرست شعرای مشکوک خارج کرد.
مألف عرفات دربارهٔٔ سه نفر به نامهای محمد زمان، محمد مهدی و محمد یحیی نوشته است که آن‌ها به هند آمدند و چون بر خلاف آن مطلبی دیده، بنابراین ورود آن‌ها به هند مورد تردید نیست.
رستوران کندو در لندن ارزش یک بار تجربه کردن را دارد تلفن: ۰۲۰ ۴۲۷۷ ۸۲۴۲ ۰۲۰ ۴۲۷۷ ۹۶۷۶ می‌شود.
به نقل از تقی اوحدی، شاه مرتضی زبردست در میان امرا بود.
او اول به دکن رفت، سپس به دربار اکبر وابسته گردید اما به عقیدهٔ تذکره‌نویسان دیگر، او هندی است.
ضمناً تقی اوحدی دربارهٔٔ زادگاه وی اشاره‌ای نکرده است.
بعضی از تذکره‌نویسان او را سیوستانی می‌گویند و صبح گلشن این شاعر را اهل سمنان می‌داند.
بنابراین گنجاندن نام وی در میان شعرای مشکوک درست است.
هر‌چند این مطلب محتاج تحقیق می‌باشد.
تقی اوحدی دربارهٔٔ یونس، میر محمد و ناصر می‌نگارد که در هند بودند.
وی گرچه دربارهٔٔ کشورشان اشاره‌ای نکرده ولی از قراین معلوم است که به خارج از هند تعلق داشتند و حتماً ایرانی بودند و بنابراین باید از شعرای مشکوک جدا شوند.
اطلاعات دربارهٔٔ نوعی اصفهانی بسیار کم است.
وی اتوکشی می‌کرد و به عقیدهٔ تقی اوحدی غزل خوب می‌سرود و شاعری پرگو بود.
شمع انجمن وی را شاعر صاحب دیوان گفته است و نوشته است که در عصر اکبری به هند آمده بود.
گفتار تقی اوحدی نشان می‌دهد که وی در ایران زندگی می‌کرد.
به هر حال باید گفت شمار وی در میان شعرای مشکوک درست است، تا بعداً تحقیق دقیق در مورد چگونگی به هند آمدن این شاعر واضح گردد.
همچنین تقی اوحدی دربارهٔٔ شاعری به نام نویدی نوشته است که موضوع ایرانی‌نژاد بودن او نیازمند تحقیق است.
بدایونی نیز در منتخب‌التواریخ دربارهٔٔ شخصی به نام وقوعی هروی نوشته است که او در بدخشان زندگی می‌کرد، اما راجع به آمدن این شاعر به هند چیزی نگفته است.
بنابراین در کاروان در میان فهرست شعرای مشکوک قرار دارد گرچه بسیار بجاست که در این زمینه تحقیق شود.
در آخرین فصل کاروان هند که در آن به سی شاعر اشاره شده است، راجع به ورود به هند یا ایرانی بودن آن‌ها تردید است، لذا یک محقق تازه‌کار نمی‌تواند بدین کار دشوار و مهم بپردازد بلکه نیاز به محقق هندشناس برجسته‌ای است تا راجع به این موضوع تحقیق کند، زیرا موضوع حائز اهمیت فراوان است.
با توجه به مطالب گذشته باید پذیرفت که توجه پرداختن به امور ذیل ضروری می‌نماید: ۱- شعرای ایرانی که به هند آمدند و بنا به بعضی دلایل در این کتاب ذکری از آن‌ها به میان نیامده است.
۲- شعرای فارسی که از آسیای مرکزی و نقاط دیگر فارسی‌زبان به هند آمده‌اند که باید نام این شعرا در کاروان هند گنجانده شود.
در پایان بیان این نکته لازم است که احمد گلچین معانی تنها کسی است که بسیاری از مسایل را حل کرده است و تنها او بود که توانست این کار را به‌خوبی انجام دهد.
هم‌اکنون کاروان هند بهترین اثر حاضر مسیح کاشانی به شمار می‌رود.
به مسجد ارباب نیاز است.
میخانهٔ ما مسجد ارباب نیاز است، هرگه که در او جای کنی وقت نماز است.
سرمایهٔ هر عیش در او جام شراب است، سرمایه هر عمر در او زلف دراز است.
همچون دل عاشق که در او غیر نمک نیست، هر سو که نظر می‌فکنی سوزوگداز است.
صبح است عیان از دل ما یا دل محمود، افروخته اندر شکن زلف ایاز است.
چون راز دل غمزده مستور نماند، هر قطرهٔ خون در دل ما محرم راز است.
زین میکده ساقی بده آن باده که گویی، در دیدهٔ معشوق همه نایب ناز است.
زین پیش در توبه اگر بود گشوده، اکنون چو در توبه در میکده باز است.
می گیر ز ساقی، که چو می دادرسی نیست.
وندر جگر سوخته به زین نفسی نیست.
اگر آقای احمد گلچین معانی به‌تنهایی نمی‌تواند این کار را به انجام رساند، لازم است تعدادی از دانشمندان زیر نظر وی راجع به این موضوع مهم کار کنند تا شاعر یا عالمی که از ایران به هند آمده نام و آثار وی در کاروان هند ثبت شود.
بار دیگر به این مألف محترم که با اثر ارزشمند خود علما و فضلای هند را مرهون منت خویش قرار داده است، صمیمانه‌ترین درود و سپاس خود را ابراز می‌کنم.
در زمان رسول اکرم) ص( برخی از مردمی که دارای قوت ایمانی نبوده و گرفتار بیماریهای روانی و ضعف روحی بودند، به یهود و نصاری نزدیک می‌شدند از این که مبادا آسیبی به آن‌ها رسد.
از این رو مؤمنین از دوروئی و گرایش ایشان به سوی مخالفان رنج می‌بردند.
قرآن مجید افراد باایمان را نوید به نیروی ویژه‌ای می‌دهد که خداوند آن‌ها را دوست دارد و آن‌ها هم خدا را دوست دارند.
سپس می‌فرماید: اذلث علی المؤمنین، اعزث علی الکافرین: ۱- در مقابل مؤمنان خاضع و فروتن بوده و در پیش کافران با‌اقتدار و سرکش می‌باشند، در راه خدا جهاد می‌کنند و از ملامت هیچ ملامتگری هم نمی‌ترسند.
در ذیل این آیه روایات و تفاسیر متعددی شده است.
برخی تفسیر به اصحاب امیر مؤمنان) ع( کرده‌اند و برخی تفسیر به اصحاب حضرت قائم) ع( نموده‌اند که همه آن‌ها می‌توانند مصادیقی از آیه باشند.
زیرا آیه مبارکه نوید آینده را نسبت به هنگام نزول آیه می‌دهد.
ثعالبی هم می‌گوید: هنگامی که از پیامبر اکرم در مورد این آیه سؤال شد دست گذاشت روی شانه سلمان و فرمود: هذا و ذوه: این و یارانش.
سپس فرمود: لوکان العلم بالثری، لتاوله رجال من ابناأ فارس.
اگر علم در ستاره ثریا باشد، فرزندانی از سرزمین فارس دسترسی بدان پیدا می‌کنند.
جمله‌ای که در این آیه مورد استشهاد است: اذلث علی المؤمنین اعزه علی الکافرین می‌باشد.
زیرا خداوند مردان غیور و باایمان آینده را چنان معرفی می‌کند که در پیش مؤمنان متواضع و فروتن بوده و در مقابل کافران با صلابت و قدرت می‌باشند.
در اسلام همان طور که گفته شد هم نرمش است هم شدت، هم تولی است و هم تبری.
آغاز هر سوره قرآنی با جمله بسم الله الرحمن الرحیم شروع می‌شود.
آری، به نام خداوند بخشنده و مهربان.
خداوندی که در این جهان نعمت او دوست و دشمن را فرامی‌گیرد و در آن جهان رحمت او برای دوستانش جاودانه است.
راستی چه جمله زیبا و چه شعار آرام‌بخشی.
کدام جمله و کدام شعاری می‌تواند بمانند آن به آدمی آرامش بخشد؟
ولی همین قرآن نوبت به مشرکین که می‌رسد، دیگر در آغاز سوره این جمله وجود نداشته، بلکه می‌فرماید: برااث من الله و رسوله الی الذین عاهدتم من المشرکین.
۳- آری قرآن بیزاری از خدا و پیامبرش نسبت به مشرکین پیمان‌شکن را اعلام می‌دارد.
و در کنار خانه خدا که پناهگاه هر دور و نزدیک است در روز حج اکبر اعلام بیزاری از آنان انجام می‌گیرد.
۴- در مورد کفار هم همان طور که قبلاً بیان کردیم موضع‌گیری‌ها باید متفاوت باشد.
۵- دل خود را در پوششی از رؤفت و محبت و لطف به رعیت قرار ده و برای آن‌ها مبادا به صورت درنده‌ای زیانبخش باشی که خوردن و از بین بردن آن‌ها غنیمت شمری زیرا ایشان دو گروهند، یا برادر دینی تو هستند و یا بمانند تو انسانی می‌باشند.
دارای لغزشهایی هستند و علل و عوارضی برای ایشان پدید می‌آید و به صورت عمد و یا اشتباه خطایایی از آن‌ها سر می‌زند، همچنان که دوست داری و راضی هستی که خداوند متعال از بخشش و گذشت خود بر تو عنایت فرماید تو هم از عفو و گذشت خویش آن‌ها را برخوردار نما.
از دیدگاه قرآن کریم شیوه برخورد با مسلمانان هم باید گوناگون باشد و با هر یک رفتاری مناسب عملش انجام گیرد.
به کار بردن یک صفت اخلاقی نسبت به برخی دستور داده شده است ولی نسبت به برخی نهی شده.
خداوند متعال در توصیف پیامبر اکرم می‌فرماید: بالمؤمنین رإف رحیم.
۶- نسبت به مؤمنان رإف و مهربان می‌باشد ولی در هنگام اجرا حد نسبت به زناکار می‌فرماید: ولا تاخذکم بهمارؤفث فی دین الله.
۷- رؤفت و دلسوزی نسبت به ایشان شما را از اجرای دین الهی باز ندارد، همان پیامبری که نسبت به مؤمنان رإف و مهربان است نمی‌تواند در اجرای حد الهی نسبت به خیانتکار به واسطه رؤفت تعلل ورزد و سرپیچی کند.
در اینجا دلسوزی و مهربانی از روی تعقل نیست بلکه قانون‌شکنی باعث ادامه زشتی و گسترش آن می‌گردد، جامعه را فاسد می‌سازد، نظام خانواده را متزلزل می‌کند، شیوع امراض مقاربتی را موجب می‌گردد و سرانجام همان بدبختی و فسادی را به بار می‌آورد که گریبانگیر غرب شده است.
خوب است بجای دلسوزی برای یک فرد خیانتکار دلسوز هزاران انسانی بود که در اثر شیوع فساد مبتلا به بیماری ایدز و سایر امراض می‌شوند، حتی کودکان بی‌گناهی که به واسطه آلودگی یکی از والدین گرفتار می‌شوند.
این مهربانی و تساهل نتیجه کوته‌نگری است، فکر کردن فردی و احساسی است، فدا کردن مصالح جامعه و حتی فرد را به خاطر عواطف سطحی است.
از این رو اسلام در چنین مواردی می‌فرماید با قدرت قانون را اجرا کنید و گرفتار احساسات نشوید.
البته فقط در محدوده قانون نه تندتر و نه کندتر و نه زیادتر و نه کمتر.
نیویورک- ایرنا:
هیئت‌مدیره بانک جهانی قرار است روز پنجشنبه) امروز( پرداخت دو وام به ارزش جمعاً ۱۳۲ میلیون دلار به ایران را بررسی کند.
به گفته یک مقام آمریکایی، مادلین آلبرایت وزیر امور خارجه آمریکا با برخی وزیران خارجه کشورها تماس گرفته و خواهان تعویق پرداخت وام بانک جهانی به ایران شده است.
بر اساس اظهار نظر یکی دیگر از مقام‌های آمریکا، کشورهای کانادا و فرانسه در مخالفت با پرداخت وام با آمریکا همصدا خواهند بود.
به گفته برخی کارشناسان در صورت موافقت ژاپن و کشورهای اروپایی، مخالفت آمریکا راه به جایی نخواهد برد.
ملکوم هوانلین مدیر کنفرانس روسای سازمانهای بزرگ یهودی آمریکایی در مصاحبه‌ای با خبرگزاری آسوشیتدپرس گفت: ما بدنبال تعویق همیشگی این وام هستیم.
البرادعی دبیرکل آژانس بین‌المللی انرژی اتمی که روز سه‌شنبه وارد ایران شد، اولین دور مذاکرات خود را با رئیس سازمان انرژی اتمی ایران برگزار نمود.
در این دیدار آقازاده رئیس سازمان انرژی اتمی از کمکهای آژانس به ایران در مورد ایمنی نیروگاه بوشهر تشکر کرد و گفت: دولت ایران مایل است از کمکهای فنی بیشتری بهره‌مند شود.
وی در ادامه افزود: وقتی کنوانسیون‌های مختلف هسته‌ای را امضاء می‌کنیم انتظار داریم از تحریم دیگر کشورها در امان باشیم.
آقازاده اضافه کرد: سازمان انرژی اتمی ایران درخواست می‌کند که مرکز کرج به عنوان یکی از مراکز کمکهای فنی آژانس در زمینه کشاورزی و پزشکی منطقه شناخته شود.
دبیرکل آژانس بین‌المللی انرژی اتمی نیز گفت: با توجه به سیاست شفاف ایران در ارتباط با مسایل هسته‌ای، آژانس و ایران همکاریهای بسیار خوبی با هم خواهند داشت.
دبیرکل آژانس بین‌المللی انرژی اتمی ادامه داد: ما می‌خواهیم منطقه خاورمیانه عاری از سلاحهای هسته‌ای باشد و طبق تکلیفی که مجمع عمومی آژانس به عهده من گذاشته است با کشورهای منطقه از جمله اسرائیل در حال مذاکره هستم.
معاون وزیر کشاورزی در امور باغبانی در شاهرود اعلام کرد: سالانه ۲۱ میلیون تن میوه از سطح دو میلیون هکتار باغ کشور برداشت می‌شود.
مهندس طهماسبی افزود: ایران به عنوان یکی از ۱۰ کشور مطرح دنیا در زمینه تولید محصولات باغی گرمسیری، نیمه‌گرمسیری و سردسیری است که میزان قابل توجهی از این محصولات قابل صدور به بازارهای جهانی است.
وی افزود: کشور ما با داشتن ۲۳۰ هزار هکتار نخلستان و تولید ارقام مختلف خرما، مقام اول تولید خرما در جهان را دارد.
طهماسبی گفت: سالانه ۲۰۰ هزار تن پسته از سطح ۵۴۳ هزار هکتار باغ پسته در کشور به دست می‌آید که ۱۲۰ هزار تن آن به کشورهای اروپایی و آسیای جنوب شرقی صادر می‌شود.
وی اضافه کرد: همچنین سالانه سه میلیون تن مرکبات، دو میلیون تن سیب و دو میلیون تن انگور در کشور تولید می‌شود.
معاون وزیر کشاورزی ضعف زیرساخت‌های صادراتی نظیر پایانه‌ها، سیستم‌های حمل و نقل، روشهای بسته‌بندی و نگهداری و نیز ناتوانی دستگاههای مسوول در زمینه دستیابی به بازارهای جهانی را از علل عدم توفیق کشور در زمینه صدور محصولات باغی عنوان کرد.
دفتر هماهنگی امور بشردوستانه سازمان ملل مستقر در ژنو طی گزارشی آثار و پیامدهای خشکسالی اخیر در ایران و اقدامات صورت‌گرفته در این زمینه را تشریح کرد.
در این گزارش آمده است: بخش‌های وسیعی از مناطق جنوب، جنوب شرقی و جنوب غربی ایران یعنی ۱۷ استان از ۲۸ استان کشور از خشکسالی اخیر متأثر و دچار خسارات شده است.
این گزارش به نقل از آمار وزارت کشور ایران اعلام کرد که خسارات اقتصادی ناشی از خشکسالی مناطق مذکور ۱/ ۷ میلیارد دلار برآورد شده است.
استان خراسان خسارات شدیدی را به ویژه در مورد آب آشامیدنی متحمل شده و مناطقی در سیستان و بلوچستان، جنوب خراسان و ایلام نیز شدیداً دچار خسارات شده است.
در این گزارش همچنین به اقدام سازمان خواربار جهانی درباره طرح تأثیر خشکسالی اشاره شده و یادآوری شده است که کمبود آب به طور جدی در مناطق یادشده مطرح و ذخایر آب به‌شدت از روند خشکسالی اخیر متأثر شده است.
این گزارش می‌گوید: وزارت کشور ایران اعلام کرده است، که مبلغی معادل ۲۰۰ میلیون دلار کمک فوری مورد نیاز است و تا کنون نیز دولت ایران یک مجموعه کمک اضطراری معادل ۳۸۱ میلیون دلار جهت کمک به کشاورزان خسارت‌دیده از خشکسالی تصویب نموده است.
گزارش دفتر هم‌آهنگ‌کننده امور بشردوستانه سازمان ملل می‌گوید: در زمینه کمکهای بین‌المللی نیز دولت ایران به دفتر سازمان ملل در تهران اطلاع داده است که امکان پذیرش این گونه کمک‌ها جهت حمایت از تلاش‌های امدادی مراجع ذیربط داخلی وجود دارد.
رئیس انجمن جراحان قلب اعلام کرد: آمار بیماران قلبی در ایران در سطح بالایی است.
دکتر محمدعلی یوسف‌نیا با اعلام این هشدار گفت: تغذیه نامطلوب، استفاده از چربیهای حیوانی و جامد، کشیدن سیگار، عصبانیت مداوم و عدم تحرک کافی از علل و عوامل عمده بروز بیماریهای قلبی به شمار می‌روند.
وی افزود: الگوی غذایی نامناسب مردم باید مورد بازنگری اساسی قرار گرفته و سبزیجات تازه، میوه و لبنیات جایگزین استفاده از انواع چربی‌ها شود.
دکتر یوسف‌نیا اظهار داشت: اطلاع‌رسانی مستمر در زمینه پیشگیری از بیماریهای قلبی ضروری‌ترین کاری است که می‌توان در این خصوص انجام داد.
